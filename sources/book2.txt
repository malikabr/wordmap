يک بار شش سالم که بود تو کتابي به اسم قصه هاي واقعي -که درباره ي جنگل ِبکر
نوشته شده بود-  تصوير محشري ديدم از يک مار بوآ که داشت حيواني را مي بلعيد. آن 
تصوير يک چنين چيزي بود: 
تو کتاب آمده بود که : «مارهاي بوآ شکارشان را همين جور درسته قورت مي دهند. بي اين 
که بجوندش . بعد ديگر نمي توانند از جا بجنبند و تمام شش ماهي را که هضمش طول 
ميکشد مي گيرند مي خوابند».
اين را که خواندم ، راجع به چيزهايي که تو جنگل اتفاق ميافتد کلي فکر کردم و دست 
آخر توانستم با يک مداد رنگي اولين نقاشيم را از کار درآرم . يعني نقاشي شماره ي يکم 
را که اين جوري بود: 
شاهکارم را نشان بزرگ تر ها دادم و پرسيدم از ديدنش ترس تان بر مي دارد؟ 
جوابم دادند: -چرا کلاه بايد آدم را بترساند؟ 
نقاشي من کلاه نبود، يک مار بوآ بود که داشت يک فيل را هضم ميکرد. آن وقت براي
فهم بزرگ ترها برداشتم توي شکم بوآ را کشيدم . آخر هميشه بايد به آن ها توضيحات داد. 
نقاشي دومم اين جوري بود: 
بزرگ ترها بم گفتند کشيدن مار بوآي باز يا بسته را بگذارم کنار و عوضش حواسم را
بيش تر جمع جغرافي و تاريخ و حساب و دستور زبان کنم . و اين جوري شد که تو شش                               
سالگي دور کار ظريف نقاشي را قلم گرفتم . از اين که نقاشي شماره ي يک و نقاشي
شماره ي دو ام يخ شان نگرفت دلسرد شده بودم . بزرگ ترها اگر به خودشان باشد هيچ 
وقت نميتوانند از چيزي سر درآرند. براي بچه ها هم خسته کننده است که همين جور
مدام هر چيزي را به آن ها توضيح بدهند. 
ناچار شدم براي خودم کار ديگري پيدا کنم و اين بود که رفتم خلباني ياد گرفتم . بگويي
نگويي تا حالا به همه جاي دنيا پرواز کرده ام و راستي راستي جغرافي خيلي بم خدمت 
کرده . مي توانم به يک نظر چين و آريزونا را از هم تميز بدهم . اگر آدم تو دل شب سرگردان 
شده باشد جغرافي خيلي به دادش ميرسد. 
از اين راه است که من تو زندگيم با گروه گروه آدم هاي حسابي برخورد داشته ام . پيش 
خيلي از بزرگ ترها زندگي کرده ام و آن ها را از خيلي نزديک ديده ام گيرم اين موضوع باعث 
نشده در باره ي آن ها عقيده ي بهتري پيدا کنم .
هر وقت يکيشان را گير آورده ام که يک خرده روشن بين به نظرم آمده با نقاشي
شماره ي يکم که هنوز هم دارمش محکش زده ام ببينم راستي راستي چيزي بارش 
هست يا نه . اما او هم طبق معمول در جوابم در آمده که : «اين يک کلاه است ». آن وقت 
ديگر من هم نه از مارهاي بوآ باش اختلاط کرده ام نه از جنگل هاي بکر دست نخورده نه از
ستاره ها. خودم را تا حد او آورده ام پايين و باش از بريج و گلف و سياست و انواع کرات 
حرف زده ام . او هم از اين که با يک چنين شخص معقولي آشنايي به هم رسانده سخت 
خوش وقت شده . 
اين جوري بود که روزگارم تو تنهايي مي گذشت بي اين که راستي راستي يکي را داشته 
باشم که باش دو کلمه حرف بزنم ، تااين که زد و شش سال پيش در کوير صحرا حادثه يي
برايم اتفاق افتاد؛ يک چيز موتور هواپيمايم شکسته بود و چون نه تعميرکاري همراهم بود
نه مسافري يکه و تنها دست به کار شدم تا از پس چنان تعمير مشکلي برآيم . مساله ي
مرگ و زندگي بود. آبي که داشتم زورکي هشت روز را کفاف مي داد. 
شب اول را هزار ميل دورتر از هر آبادي مسکوني رو ماسه ها به روز آوردم پرت افتاده تر از
هر کشتي شکسته يي که وسط اقيانوس به تخته پاره يي چسبيده باشد. پس لابد 
ميتوانيد حدس بزنيد چه جور هاج و واج ماندم وقتي کله ي آفتاب به شنيدن صداي ظريف 
عجيبي که گفت : «بي زحمت يک برّه برام بکش !» از خواب پريدم .
-ها؟ 
-يک برّه برام بکش ...  
چنان از جا جستم که انگار صاعقه بم زده . خوب که چشم هام را ماليدم و نگاه کردم آدم 
کوچولوي بسيار عجيبي را ديدم که با وقار تمام تو نخ من بود. اين به ترين شکلي است که 
بعد ها توانستم از او در آرم ، گيرم البته آن چه من کشيده ام کجا و خود او کجا! تقصير من 
چيست ؟ بزرگ تر ها تو شش سالگي از نقاشي دل سردم کردند و جز بوآي باز و بسته ياد
نگرفتم چيزي بکشم . 
با چشم هايي که از تعجب گرد شده بود به اين حضور ناگهاني خيره شدم . يادتان نرود که 
من از نزديک ترين آبادي مسکوني هزار ميل فاصله داشتم و اين آدمي زاد کوچولوي من هم 
اصلا به نظر نميآمد که راه گم کرده باشد يا از خستگي دم مرگ باشد يا از گشنگي دم 
مرگ باشد يا از تشنگي دم مرگ باشد يا از وحشت دم مرگ باشد. هيچ چيزش به 
بچه يي نمي برد که هزار ميل دور از هر آبادي مسکوني تو دل صحرا گم شده باشد.
وقتي بالاخره صدام در آمد، گفتم :
-آخه ... تو اين جا چه مي کني ؟ 
و آن وقت او خيلي آرام ، مثل يک چيز خيلي جدي، دوباره در آمد که :-بي زحمت واسه ي
من يک برّه بکش .
آدم وقتي تحت تاثير شديد رازي قرار گرفت جرات نافرماني نميکند. گرچه تو آن نقطه ي
هزار ميل دورتر از هر آبادي مسکوني و با قرار داشتن در معرض خطر مرگ اين نکته در 
نظرم بي معني جلوه کرد باز کاغذ و خودنويسي از جيبم در آوردم اما تازه يادم آمد که 
آن چه من ياد گرفته ام بيش تر جغرافيا و تاريخ و حساب و دستور زبان است ، و با کج خلقي
مختصري به آن موجود کوچولو گفتم نقاشي بلد نيستم .بم جواب داد: -عيب ندارد، يک َبرّه 
برام بکش . 
از آن جايي که هيچ وقت تو عمرم َبرّه نکشيده بودم يکي از آن دو تا نقاشي اي را که بلد
بودم برايش کشيدم . آن بوآي بسته را. ولي چه يکه اي خوردم وقتي آن موجود کوچولو در
آمد که : -نه ! نه ! فيلِ تو شکم يک بوآ نمي خواهم . بوآ خيلي خطرناک است فيل جا تنگ 
کن . خانه ي من خيلي کوچولوست ، من يک بره لازم دارم . برام يک بره بکش . 
-خب ، کشيدم .
با دقت نگاهش کرد و گفت :
-نه ! اين که همين حالاش هم حسابي مريض است . يکي ديگر بکش . 
-کشيدم .
لبخند با نمکي زد و در نهايت گذشت گفت :
-خودت که مي بيني ... اين بره نيست ، قوچ است . شاخ دارد نه ... 
باز نقاشي را عوض کردم .
آن را هم مثل قبلي ها رد کرد:
-اين يکي خيلي پير است ... من يک بره مي خواهم که مدت ها عمر کند... 
باري چون عجله داشتم که موتورم را پياده کنم رو بي حوصلگي جعبه اي کشيدم که 
ديواره اش سه تا سوراخ داشت ، و از دهنم پريد که : 
-اين يک جعبه است . بره اي که مي خواهي اين تو است . 
و چه قدر تعجب کردم از اين که ديدم داور کوچولوي من قيافه اش از هم باز شد و گفت :
-آها... اين درست همان چيزي است که مي خواستم ! فکر مي کني اين بره خيلي علف 
بخواهد؟ 
-چطور مگر؟ 
-آخر جاي من خيلي تنگ است ... 
-هر چه باشد حتماً بسش است . بره يي که بت داده ام خيلي کوچولوست .
-آن قدرهاهم کوچولو نيست ...ِاه ! گرفته خوابيده ...  
و اين جوري بود که من با شهريار کوچولو آشنا شدم .
خيلي طول کشيد تا توانستم بفهمم از کجا آمده . شهريار کوچولو که مدام مرا سوال پيچ 
ميکرد خودش انگار هيچ وقت سوال هاي مرا نمي شنيد. فقط چيزهايي که جسته 
گريخته از دهنش ميپريد کم کم همه چيز را به من آشکار کرد. مثلا اول بار که هواپيماي 
مرا ديد (راستي من هواپيما نقاشي نمي کنم ، سختم است .) ازم پرسيد:
-اين چيز چيه ؟ 
-اين «چيز» نيست : اين پرواز مي کند. هواپيماست . هواپيماي من است . 
و از اين که به اش مي فهماندم من کسي ام که پرواز مي کنم به خود مي باليدم . حيرت زده 
گفت : -چي؟ تو از آسمان افتاده اي ؟ 
با فروتني گفتم : -آره .
گفت : -اوه ، اين ديگر خيلي عجيب است !
و چنان قهقهه ي ملوسي سر داد که مرا حسابي از جا در برد. راستش من دلم 
ميخواهد ديگران گرفتاري هايم را جدي بگيرند.
خنده هايش را که کرد گفت : -خب ، پس تو هم از آسمان مي آيي ! اهل کدام سياره اي؟...  
بفهمي نفهمي نور مبهمي به معماي حضورش تابيد. يکهو پرسيدم :
-پس تو از يک سياره ي ديگر آمده اي ؟ 
آرام سرش را تکان داد بي اين که چشم از هواپيما بردارد. 
اما جوابم را نداد، تو نخ هواپيما رفته بود و آرام آرام سر تکان ميداد.
گفت : -هر چه باشد با اين نبايد از جاي خيلي دوري آمده باشي ...  
مدت درازي تو خيال فرو رفت ، بعد بره اش را از جيب در آورد و محو تماشاي آن گنج گرانبها
شد. 
فکر ميکنيد از اين نيمچه اعتراف «سياره ي ديگرِ« او چه هيجاني به من دست داد؟ زير
پاش نشستم که حرف بيشتري از زبانش بکشم :
-تو از کجا مي آيي آقا کوچولوي من ؟ خانه ات کجاست ؟ بره ي مرا مي خواهي کجا ببري ؟ 
مدتي در سکوت به فکر فرورفت و بعد در جوابم گفت :
-حسن جعبه اي که بم داده اي اين است که شب ها مي تواند خانه اش بشود.
-معلوم است ... اما اگر بچه ي خوبي باشي يک ريسمان هم ِبت مي دهم که روزها
ببنديش . يک ريسمان با يک ميخ طويله ... 
انگار از پيش نهادم جا خورد، چون که گفت :
-ببندمش ؟ چه فکر ها!
-آخر اگر نبنديش راه مي افتد مي رود گم مي شود. 
دوست کوچولوي من دوباره غش غش خنده را سر داد:
-مگر کجا مي تواند برود؟ 
-خدا مي داند. راستِ شکمش را مي گيرد و مي رود... 
-بگذار برود...اوه ، خانه ي من آن قدر کوچک است !
و شايد با يک خرده اندوه در آمد که :
-يک راست هم که بگيرد برود جاي دوري نمي رود...  
به اين ترتيب از يک موضوع خيلي مهم ديگر هم سر در آوردم : اين که سياره ي او کمي از
يک خانه ي معمولي بزرگ تر بود.اين نکته آن قدرها به حيرتم نينداخت . مي دانستم گذشته 
از سياره هاي بزرگي مثل زمين و کيوان و تير و ناهيد که هرکدام براي خودشان اسمي 
دارند، صدها سياره ي ديگر هم هست که بعضي شان از بس کوچکند با دوربين نجومي
هم به هزار زحمت ديده ميشوند و هرگاه اخترشناسي يکي شان را کشف کند به جاي
اسم شماره اي به اش مي دهد. مثلا اسمش را مي گذارد «اخترک 32?1».
دلايل قاطعي دارم که ثابت ميکند شهريار کوچولو از اخترک ب ?12 آمده بود. 
اين اخترک را فقط يک بار به سال 1909 يک اخترشناس ترک توانسته بود ببيند 
که تو يک کنگره ي بين المللي نجوم هم با کشفش 
هياهوي زيادي به راه انداخت اما واسه خاطر لباسي که تنش بود هيچ کس حرفش را 
باور نکرد. آدم بزرگ ها اين جوري اند!
بختِ اخترک ب ?12 زد و، ترک مستبدي ملتش را به ضرب دگنک وادار به پوشيدن لباس 
اروپاييها کرد. اخترشناس به سال 1920 دوباره ، و اين بار با سر و وضع آراسته براي 
کشفش ارائه ي دليل کرد و اين بار همه جانب او را گرفتند.
به خاطر آدم بزرگ هاست که من اين جزئيات را در باب اخترکِ ب ?12 براي تان نقل مي کنم 
يا شماره اش را مي گويم چون که آن ها عاشق عدد و رقم اند. وقتي با آن ها از يک دوست 
تازه تان حرف بزنيد هيچ وقت ازتان درباره ي چيزهاي اساسي اش سوال نمي کنند که هيج 
وقت نميپرسند «آهنگ صداش چه طور است ؟ چه بازي هايي را بيشتر دوست دارد؟
پروانه جمع ميکند يا نه ؟» -مي پرسند: «چند سالش است ؟ چند تا برادر دارد؟ وزنش 
چه قدر است ؟ پدرش چه قدر حقوق مي گيرد؟» و تازه بعد از اين سوال ها است که خيال 
ميکنند طرف را شناخته اند. 
اگر به آدم بزرگ ها بگوييد يک خانه ي قشنگ ديدم از آجر قرمز که جلو پنجره هاش غرقِ
شمعداني و بامش پر از کبوتر بود محال است بتوانند مجسمش کنند. بايد حتماً به شان 
گفت يک خانه ي صد ميليون تومني ديدم تا صداشان بلند بشود که : -واي چه قشنگ ! 
يا مثلا اگر به شان بگوييد «دليل وجودِ شهرياِر کوچولو اين که تودل برو بود و مي خنديد و
دلش يک بره ميخواست و بره خواستن ، خودش بهترين دليل وجود داشتن هر کسي
است » شانه بالا مي اندازند و باتان مثل بچ ه ها رفتار مي کنند! اما اگر به شان بگوييد
«سياره اي که ازش آمده بود اخترک ب ?12 است » بي معطلي قبول مي کنند و ديگر هزار
جور چيز ازتان نميپرسند. اين جوري اند ديگر. نبايد ازشان دل خور شد. بچه ها بايد نسبت 
به آدم بزرگ ها گذشت داشته باشند. 
اما البته ماها که مفهوم حقيقي زندگي را درک ميکنيم مي خنديم به ريش هرچه عدد و
رقم است ! چيزي که من دلم مي خواست اين بود که اين ماجرا را مثل قصه ي پريا نقل 
کنم . دلم مي خواست بگويم : «يکي بود يکي نبود. روزي روزگاري يه شهريار کوچولو بود
که تو اخترکي زندگي ميکرد همه اش يه خورده از خودش بزرگ تر و واسه خودش پيِ
دوستِ هم زبوني مي گشت ...»، آن هايي که مفهوم حقيقي زندگي را درک کرده اند
واقعيت قضيه را با اين لحن بيشتر حس ميکنند. آخر من دوست ندارم کسي کتابم را
سرسري بخواند. خدا مي داند با نقل اين خاطرات چه بار غمي روي دلم مي نشيند. شش 
سالي ميشود که دوستم باَبرّه اش رفته . اين که اين جا مي کوشم او را وصف کنم براي
آن است که از خاطرم نرود. فراموش کردن يک دوست خيلي غم انگيز است . همه کس که 
دوستي ندارد. من هم مي توانم مثل آدم بزرگ ها بشوم که فقط اعداد و ارقام چشم شان 
را ميگيرد. و باز به همين دليل است که رفته ام يک جعبه رنگ و چند تا مداد خريده ام . تو
سن و سال من واسه کسي که جز کشيدنِ يک بوآي باز يا يک بوآي بسته هيچ کار 
ديگري نکرده -و تازه آن هم در شش سالگي - دوباره به نقاشي رو کردن از آن 
حرف هاست ! البته تا آن جا که بتوانم سعي مي کنم چيزهايي که مي کشم تا حد ممکن 
شبيه باشد. گيرم به موفقيت خودم اطمينان چنداني ندارم . يکيش شبيه از آب در مي آيد
يکيش نه . سرِ قدّ و قواره اش هم حرف است . يک جا زيادي بلند درش آورده ام يک جا
زيادي کوتاه . از رنگ لباسش هم مطمئن نيستم . خب ، رو حدس و گمان پيش رفته ام ؛
کاچي به ز هيچي. و دست آخر گفته باشم که تو بعضِ جزئيات مهم ترش هم دچار اشتباه 
شده ام . اما در اين مورد ديگر بايد ببخشيد: دوستم زير بار هيچ جور شرح و توصيفي
نميرفت . شايد مرا هم مثل خودش مي پنداشت . اما از بختِ بد، ديدن بره ها از پشتِ
جعبه از من بر نميآيد. نکند من هم يک خرده به آدم بزرگ ها رفته ام ؟ «بايد پير شده 
باشم ».
هر روزي که ميگذشت از اخترک و از فکرِ عزيمت و از سفر و اين حرف ها چيزهاي تازه اي
دست گيرم مي شد که همه اش معلولِ بازتاب هايِ اتفاقي بود. و از همين راه بود که روز
سوم از ماجرايِ تلخِ بائوباب ها سردرآوردم . 
اين بار هم َبرّه باعثش شد، چون شهريار کوچولو که انگار سخت دودل مانده بود ناگهان ازم 
پرسيد:
-َبرّه ها بته ها را هم مي خورند ديگر، مگر نه ؟ 
-آره . همين جور است .
-آخ ! چه خوشحال شدم ! 
نتوانستم بفهمم اين موضوع که َبرّه ها بوته ها را هم مي خورند اهميتش کجاست اما 
شهريار کوچولو درآمد که :
-پس لابد بائوباب ها را هم مي خورند ديگر؟ 
من برايش توضيح دادم که بائوباب ُبّته نيست . درخت است و از ساختمان يک معبد هم 
گنده تر، و اگر يک گَّله فيل هم با خودش ببرد حتا يک درخت بائوباب را هم نمي توانند
بخورند.
از فکر يک گَّله فيل به خنده افتاد و گفت : -بايد چيدشان روي هم .
اما با فرزانگي تمام متذکر شد که : -بائوباب هم ازُبتِّگي شروع مي کند به بزرگ شدن .
-درست است . اما نگفتي چرا دلت مي خواهد بره هايت نهال هاي بائوباب را بخورند؟ 
گفت : -دِ! معلوم است ! 
و اين را چنان گفت که انگار موضوع از آفتاب هم روشن تر است ؛ منتها من براي اين که به 
تنهايي از اين راز سر در آرم ناچار شدم حسابي کَّله را به کار بيندازم .                                
راستش اين که تو اخترکِ شهريار کوچولو هم مثل سيارات ديگر هم گياهِ خوب به هم 
ميرسيد هم گياهِ بد. يعني هم تخمِ خوب گياه هاي خوب به هم مي رسيد، هم تخمِ بدِ
گياه هايِ بد. اما تخم گياه ها نامريي اند. آن ها تو حرمِ تاريک خاک به خواب مي روند تا
يکيشان هوس بيدار شدن به سرش بزند. آن وقت کش و قوسي مي آيد و اول با کم 
رويي شاخکِ باريکِ خوشگل و بي آزاري به طرف خورشيد مي دواند. اگر اين شاخک 
شاخکِ تربچه اي گلِ سرخي چيزي باشد مي شود گذاشت براي خودش رشد کند اما اگر
گياهِ بدي باشد آدم بايد به مجردي که دستش را خواند ريشه کنش کند. 
باري، تو سياره ي شهريار کوچولو گياه تخمه هاي وحشتناکي به هم مي رسيد. يعني تخم 
درختِ بائوباب که خاکِ سياره حسابي ازشان لطمه خورده بود. بائوباب هم اگر دير به اش 
برسند ديگر هيچ جور نميشود حريفش شد: تمام سياره را مي گيرد و با ريشه هايش 
سوراخ سوراخش ميکند و اگر سياره خيلي کوچولو باشد و بائوباب ها خيلي زياد باشند 
پاک از هم متلاشيش ميکنند. 
شهريار کوچولو بعدها يک روز به من گفت : «اين ، يک امر انضباطي است . صبح به صبح 
بعد از نظافتِ خود بايد با دفت تمام به نظافتِ اخترک پرداخت . آدم بايد خودش را مجبور 
کند که به مجردِ تشخيص دادن بائوباب ها از بته هاي گلِ سرخ که تا کوچولوَاند عين هم اند
با دقت ريشه کن شان بکند. کار کسل کننده اي هست اما هيچ مشکل نيست .»
يک روز هم بم توصيه کرد سعي کنم هر جور شده يک نقاشي حسابي از کار درآرم که 
بتواند قضيه را به بچه هاي سياره ي من هم حالي کند. گفت اگر يک روز بروند سفر ممکن 
است به دردشان بخورد. پاره اي وقت ها پشت گوش انداختن کار ايرادي ندارد اما اگر پاي
بائوباب در ميان باشد گاوِ آدم ميزايد. اخترکي را سراغ دارم که يک تنبل باشي ساکنش 
بود و براي کندن سه تا نهال بائوباب امروز و فردا کرد...».
آن وقت من با استفاده از چيزهايي که گفت شکل آن اخترک را کشيدم . 
هيچ دوست ندارم اندرزگويي کنم . اما خطر بائوباب ها آن قدر کم شناخته شده و سر راهِ
کسي که تو چنان اخترکي سرگيدان بشود آن قدر خطر به کمين نشسته که اين مرتبه را 
از رويه ي هميشگي خودم دست بر مي دارم و مي گويم : «بچه ها! هواي بائوباب ها را
داشته باشيد!»
اگر من سرِ اين نقاشي اين همه به خودم فشار آورده ام فقط براي آن بوده که دوستانم را
متوجه خطري کنم که از مدت ها پيش بيخ گوش شان بوده و مثلِ خودِ من ازش غافل 
بوده اند. درسي که با اين نقاشي داده ام به زحمتش مي ارزد. حالا ممکن است شما از
خودتان بپرسيد: «پس چرا هيچ کدام از بقيه ي نقاشي هاي اين کتاب هيبتِ تصويرِ
بائوباب ها را ندارد؟» -خب ، جوابش خيلي ساده است : من زور خودم را زده ام اما
نتوانسته ام از کار درشان بياورم . اما عکس بائوباب ها را که مي کشيدم احساس مي کردم 
قضيه خيلي فوريت دارد و به اين دليل شورَبرَم داشته بود. 
آخ ، شهريار کوچولو! اين جوري بود که من کَم کَمَک از زندگيِ محدود و دل گير تو سر
درآوردم . تا مدت ها تنها سرگرميِ تو تماشاي زيباييِ غروب آفتاب بوده . به اين نکته ي تازه 
صبح روز چهارم بود که پي بردم ؛ يعني وقتي که به من گفتي :
-غروب  آفتاب  را  خيلي  دوست دارم . برويم فرورفتن  آفتاب  را  تماشا  کنيم ... 
-هوم ، حالاها بايد صبر کني ... 
-واسه چي صبر کنم ؟ 
-صبر کني که آفتاب غروب کند. 
اول سخت حيرت کردي بعد از خودت خنده ات گرفت و برگشتي به من گفتي :
-همه اش خيال مي کنم تو اخترکِ خودمم !
-راستش موقعي که تو آمريکا ظهر باشد همه مي دانند تو فرانسه تازه آفتاب دارد غروب 
ميکند. کافي است آدم بتواند در يک دقيقه خودش را برساند به فرانسه تا بتواند غروب 
آفتاب را تماشا کند. متاسفانه فرانسه کجا اين جا کجا! اما رو اخترک تو که به آن کوچکي 
است همين قدر که چند قدمي صندليت را جلو بکشي مي تواني هرقدر دلت خواست 
غروب تماشا کني .
-يک روز چهل و سه بار غروب آفتاب را تماشا کردم !
و کمي بعد گفت :
-خودت که مي داني ... وقتي آدم خيلي دلش گرفته باشد از تماشاي غروب لذت مي برد.
-پس خدا مي داند آن روز چهل و سه غروبه چه قدر دلت گرفته بوده . 
اما مسافر کوچولو جوابم را نداد. 
روز پنجم باز سرِ گوسفند از يک راز ديگر زندگي شهريار کوچولو سر در آوردم . مثل چيزي
که مدت ه ا تو دلش به اش فکر کرده باشد يک هو بي مقدمه از من پرسيد:
-گوسفندي که ُبّته ها را بخورد گل ها را هم مي خورد؟ 
-گوسفند هرچه گيرش بيايد مي خورد.
-حتا گل هايي را هم که خار دارند؟ 
-آره ، حتا گل هايي را هم که خار دارند.
-پس خارها فايده شان چيست ؟
من چه ميدانستم ؟ يکي از آن : سخت گرفتار باز کردن يک مهره ي سفتِ موتور بودم . از
اين که يواش يواش بو ميبردم خرابيِ کار به آن سادگي ها هم که خيال مي کردم نيست 
برج زهرمار شده بودم و ذخيره ي آبم هم که داشت ته مي کشيد بيش تر به وحشتم 
ميانداخت .
-پس خارها فايده شان چسيت ؟ 
شهريار کوچولو وقتي سوالي را ميکشيد وسط ديگر به اين مفتي ها دست بر
نميداشت . مهره پاک کلافه ام کرده بود. همين جور سرسري پراندم که :
-خارها به درد هيچ کوفتي نمي خورند. آن ها فقط نشانه ي بدجنسي گل ها هستند.
-دِ!
و پس از لحظه يي سکوت با يک جور کينه درآمد که :
-حرفت را باور نمي کنم ! گل ها ضعيفند. بي شيله پيله اند. سعي مي کنند يک جوري تهِ دل 
خودشان را قرص کنند. اين است که خيال مي کنند با آن خارها چيزِ ترسناکِ وحشت آوري
ميشوند...  
لام تا کام به اش جواب ندادم . در آن لحظه داشتم تو دلم مي گفتم : «اگر اين مهره ي
لعنتي همين جور بخواهد لج کند با يک ضربه ي چکش حسابش را مي رسم .» اما شهريار
کوچولو دوباره افکارم را به هم ريخت :
-تو فکر مي کني گل ها... 
من باز همان جور بيتوجه گفتم :
-اي داد بيداد! اي داد بيداد! نه ، من هيچ کوفتي فکر نمي کنم ! آخر من گرفتار هزار
مساله ي مهم تر از آنم !
هاج و واج نگاهم کرد و گفت :
-مساله ي مهم !
مرا ميديد که چکش به دست با دست و بالِ سياه روي چيزي که خيلي هم به نظرش 
زشت ميآمد خم شده ام .
-مثل آدم بزرگ ها حرف مي زني !
از شنيدنِ اين حرف خجل شدم اما او همين جور بيرحمانه مي گفت :
-تو همه چيز را به هم مي ريزي ... همه چيز را قاتي مي کني !
حسابي از کوره در رفته بود. 
موهاي طلايي طلائيش تو باد ميجنبيد.
-اخترکي را سراغ دارم که يک آقا سرخ روئه توش زندگي مي کند. او هيچ وقت يک گل را
بو نکرده ، هيچ وقت يک ستاره را تماشا نکرده هيچ وقت کسي را دوست نداشته هيچ 
وقت جز جمع زدن عددها کاري نکرده . او هم مثل تو صبح تا شب کارش همين است که 
بگويد: «من يک آدم مهمم ! يک آدم مهمم !» اين را بگويد و از غرور به خودش باد کند. اما
خيال کرده : او آدم نيست ، يک قارچ است !
-يک چي ؟ 
-يک قارچ ! 
حالا ديگر رنگش از فرط خشم مثل گچ سفيد شده بود:
-کرورها سال است که گل ها خار مي سازند و با وجود
اين کرورها سال است که برّه ها گل ها را مي خورند. آن 
وقت هيچ مهم نيست آدم بداند پس چرا گل ها واسه 
ساختنِ خارهايي که هيچ وقتِ خدا به هيچ دردي 
نميخورند اين قدر به خودشان زحمت مي دهند؟ جنگ 
ميان برّه ها و گل ها هيچ مهم نيست ؟ اين موضوع از آن 
جمع زدن هاي آقا سرخ روئه يِ شکم گنده مهم تر و
جديتر نيست ؟ اگر من گلي را بشناسم که تو همه ي
دنيا تک است و جز رو اخترک خودم هيچ جاي ديگر پيدا
نميشه و ممکن است يک روز صبح يک برّه کوچولو، 
مفت و مسلم ، بي اين که بفهمد چه کار دارد مي کند به يک ضرب پاک از ميان ببردش 
چي؟ يعني اين هم هيچ اهميتي ندارد؟ اگر کسي گلي را دوست داشته باشد که تو 
کرورها و کرورها ستاره فقط يک دانه ازش هست واسه احساس وشبختي همين قدر 
بس است که نگاهي به آن همه ستاره بيندازد و با خودش بگويد: «گل من يک جايي
ميان آن ستاره هاست »، اما اگر برّه گل را بخورد برايش مثل اين است که يکهو تمام آن 
ستاره هاِپّتي کنند و خاموش بشوند. يعني اين هم هيچ اهميتي ندارد؟ 
ديگر نتوانست چيزي بگويد و ناگهان هِق هِق کنان زد زير گريه . 
حالا ديگر شب شده بود. اسباب و ابزارم را کنار انداخته بودم . ديگر چکش و مهره و تشنگي
و مرگ به نظرم مضحک ميآمد. رو ستاره اي، رو سياره اي، رو سياره ي من ، زمين ، شهرياِر
کوچولويي بود که احتياج به دلداري داشت ! به آغوشش گرفتم مثل گهواره تابش دادم 
به اش گفتم : «گلي که تو دوست داري تو خطر نيست . خودم واسه گوسفندت يک پوزه بند
ميکشم ... خودم واسه گفت يک تجير مي کشم ... خودم ...» بيش از اين نمي دانستم چه 
بگويم . خودم را سخت چُلمَن و بي دست و پا حس مي کردم . نمي دانستم چه طور بايد
خودم را به اش برسانم يا به اش بپيوندم ...p چه ديار اسرارآميزي است ديار اشک !
راه شناختن آن گل را خيلي زود پيدا کردم :
تو اخترکِ شهريار کوچولو هميشه يک مشت گل هاي خيلي ساده در مي آمده . گل هايي
با يک رديف گلبرگ که جاي چنداني نميگرفته ، دست و پاگيرِ کسي نمي شده . صبحي
سر و کله شان ميان علف ها پيدا مي شده شب از ميان مي رفته اند. اما اين يکي يک روز از
دانه اي جوانه زده بود که خدا مي دانست از کجا آمده رود و شهريار کوچولو با جان و دل از
اين شاخکِ نازکي که به هيچ کدام از شاخک هاي ديگر نمي رفت مواظبت کرده بود. بعيد
بنود که اين هم نوعِ تازه اي از بائوباب باشد اما بته خيلي زود از رشد بازماند و دست به کاِر
آوردن گل شد. شهريار کوچولو که موقعِ نيش زدن آن غنچه ي بزرگ حاضر و ناظر بود به 
دلش افتاد که بايد چيز معجزه آسايي از آن بيرون بيايد. اما گل تو پناهِ خوابگاهِ سبزش سر 
فرصت دست اندکار خودآرايي بود تا هرچه زيباتر جلوه کند. رنگ هايش را با وسواس تمام 
انتخاب ميکرد سر صبر لباس مي پوشيد و گلبرگ ها را يکي يکي به خودش مي بست . 
دلش نميخواست مثل شقايق ها با جامه ي مچاله و پر چروک بيرون بيايد.
نميخواست جز در اوج درخشندگي زيبائيش رو نشان بدهد!...  
هوه ، بله عشوه گري تمام عيار بود! آرايشِ پر راز و رمزش روزها و روزها طول کشيد تا آن 
که سرانجام يک روز صبح درست با بر آمدن آفتاب نقاب از چهره برداشت و با اين که با آن 
همه دقت و ظرافت روي آرايش و پيرايش خودش کار کرده بود خميازه کشان گفت :
-اوه ، تازه همين حالا از خواب پا شده ام ... عذر مي خواهم که موهام اين جور
آشفته است ...  
شهريار کوچولو نتوانست جلو خودش را بگيرد و از ستايش او خودداري کند:
-واي چه قدر زيبائيد!
گل به نرمي گفت :
-چرا که نه ؟ من و آفتاب تو يک لحظه به دنيا آمديم ... 
شهريار کوچولو شستش خبردار شد که طرف آن قدرها هم اهل شکسته نفسي نيست 
اما راستي که چه قدر هيجان انگيز بود!
-به نظرم وقت خوردن ناشتايي است . بي زحمت برايم فکري بکنيد.
و شهريار کوچولوي مشوش و در هم يک آبپاش آب خنک آورده به گل داده بود. 
با اين حساب ، هنوزهيچي نشده با آن خودپسنديش که بفهمينفهمي از ضعفش آب 
ميخورد دل او را شکسته بود. مثلا يک روز که داشت راجع به چهارتا خارش حرف مي زد
يک هو در آمده بود که : 
-نکند ببرها با آن چنگال هاي تيزشان بيايند سراغم !
شهريار کوچولو ازش ايراد گرفته بود که :
-تو اخترک من ببر به هم نمي رسد. تازه ببرها که علف خوار نيستند.
گل به گلايه جواب داده بود:
-من که علف نيستم .
و شهريار کوچولو گفته بود:
-عذر مي خواهم ... 
-من از ببرها هيچ ترسي ندارم اما از جريان هوا وحشت مي کنم . تو دستگاه تان تجير به 
هم نميرسد؟
شهريار کوچولو تو دلش گفت : «وحشت از جريان هوا... اين که واسه يک گياه تعريفي 
ندارد... چه مرموز است اين گل !»
-شب مرا بگذاريد زير يک سرپوش . اين جا هواش خيلي سرد است . چه جاي بدي افتادم ! 
جايي که پيش از اين بودم ... 
اما حرفش را خورده بود. آخر، آمدنا هنوز به شکل دانه بود. امکان نداشت توانسته باشد
دنياهاي ديگري را بشناسد. شرم سار از اين که گذاشته بود سر به هم بافتن دروغي به 
اين آشکاري مچش گيربيفتد دو سه بار سرفه کرده بود تا اهمالِ شهريار کوچولو را به اش 
يادآور شود:
-تجير کو پس ؟ 
-داشتم مي رفتم اما شما داشتيد صحبت مي کرديد!
و با وجود اين زورکي بنا کرده بود به سرفه کردن تا او احساس پشيماني کند. 
به اين ترتيب شهريار کوچولو با همه ي حسن نّيتي که از عشقش آب مي خورد همان اول 
کار به او بد گمان شده بود. حرف هاي بي سر و تهش را جدي گرفته بود و سخت احساس 
شوربختي ميکرد. 
يک روز دردِدل کنان به من گفت : -حقش بود به حرف هاش گوش نمي دادم . هيچ وقت نبايد
به حرف گل ها گوش داد. گل را فقط بايد بوئيد و تماشا کرد. گلِ من تمامِ اخترکم را معطر
ميکرد گيرم من بلد نبودم چه جوري از آن لذت ببرم . قضيه ي چنگال هاي ببر که آن جور
دَمَغم کرده بود مي بايست دلم را نرم کرده باشد...» 
يک روز ديگر هم به من گفت : «آن روزها نتوانستم چيزي بفهمم . من بايست روي کرد و
کاِر او در باره اش قضاوت مي کردم نه روي گفتارش ... عطرآگينم مي کرد. دلم را روشن 
ميکرد. نمي بايست ازش بگريزم . مي بايست به مهر و محبتي که پشتِ آن کلک هاي
معصومانه اش پنهان بود پي مي بردم . گل هاُپرَند از اين جور تضادها. اما خب ديگر، من 
خام تر از آن بودم که راهِ دوست داشتنش را بدانم !».
گمان کنم شهريار کوچولو براي فرارش از مهاجرت پرنده هاي وحشي استفاده کرد. 
صبح روز حرکت ، اخترکش را آن جور که بايد مرتب کرد، آتش فشان هاي فعالش را با دقت 
پاک و دوده گيري کرد: دو تا آتش فشان فعال داشت که 
براي  گرم کردن  ناشتايي  خيلي خوب  بود.  يک 
آتش فشان خاموش هم داشت . منتها به قول خودش 
«آدم کف دستش را که بو نکرده !» اين بود که 
آتش فشان خاموش را هم پاک کرد. آتش فشان که پاک
باشد مرتب و يک هوا مي سوزد و يک هو گُر نمي زند. 
آتش فشان هم عين هو بخاري يک هوَاُلو مي زند. البته 
ما رو سياره مان زمين کوچک تر از آن هستيم که 
آتش فشان هامان را پاک و دوده گيري کنيم و براي همين 
است که گاهي آن جور اسباب زحمت مان مي شوند. 
شهريار کوچولو با دل گرفته آخرين نهال هاي بائوباب را هم ريشه کن کرد. فکر مي کرد ديگر
هيچ وقت نبايد برگردد. اما آن روز صبح گرچه از اين کارهاي معموليِ هر روزه کُّلي لذت برد
موقعي که آخرين آب را پاي گل داد و خواست بگذاردش زيرِ سرپوش چيزي نمانده بود که 
اشکش سرازير شود.
به گل گفت : -خدا نگهدار!
اما او جوابش را نداد.
دوباره گفت : -خدا نگهدار!
گل سرفه کرد، گيرم اين سرفه اثر چائيدن نبود. بالاخره به زبان آمد و گفت :
-من سبک مغز بودم . ازت عذر مي خواهم . سعي کن خوشبخت باشي .
از اين که به سرکوفت و سرزنش هاي هميشگي برنخورد حيرت کرد و سرپوش به دست 
هاج وواج ماند. از اين محبتِ آرام سر در نمي آورد.
گل به اش گفت : -خب ديگر، دوستت دارم . اگر تو روحت هم از اين موضوع خبردار نشد
تقصير من است . باشد، زياد مهم نيست . اما تو هم مثل من بي عقل بودي ... سعي کن 
خوشبخت بشوي... اين سرپوش را هم بگذار کنار، ديگر به دردم نمي خورد.
-آخر، باد... 
-آن قدرهاهم سَرمائو نيستم ... هواي خنک شب براي سلامتيم خوب است . خدانکرده 
گُلم آخر.
-آخر حيوانات ... 
-اگر خواسته باشم با شب پره ها آشنا بشوم جز اين که دو سه تا کرمِ حشره را تحمل کنم 
چاره اي ندارم . شب پره بايد خيلي قشنگ باشد. جز آن کي به ديدنم مي آيد؟ تو که 
ميروي به آن دور دورها. از بابتِ درنده ها هم هيچ کَکَم نمي گزد: «من هم براي خودم 
چنگ و پنجه اي دارم ».
و با سادگي تمام چهارتا خارش را نشان داد. بعد گفت :
-دست دست نکن ديگر! اين کارت خلق آدم را تنگ مي کند. حالا که تصميم گرفته اي بروي
برو! 
و اين را گفت ، چون که نمي خواست شهريار کوچولو گريه اش را ببيند. گلي بود تا اين حد
خودپسند...  
خودش را در منطقه ي اخترک هاي 32?، 32?، 327، 328، 329 و 330 ديد. اين بود که هم 
براي سرگرمي و هم براي چيزيادگرفتن بنا کرد يکييکي شان را سياحت کردن . 
اخترکِ اول مسکن پادشاهي بود که با شنلي از مخمل ارغواني قاقم بر اورنگي بسيار
ساده و در عين حال پرشکوه نشسته بود و همين که چشمش به شهريار کوچولو افتاد 
داد زد:
-خب ، اين هم رعيت !
شهريار کوچولو از خودش پرسيد: -او که تا حالا هيچ وقت مرا نديده چه جوري مي تواند
بشناسدم ؟ 
ديگر اينش را نخوانده بود که دنيابراي پادشاهان به نحو عجيبي ساده شده و تمام مردم 
فقط يک مشت رعيت به حساب ميآيند. 
پادشاه که ميديد بالاخره شاهِ کسي شده و از اين بابت کبکش خروس مي خواند گفت : 
-بيا جلو بهتر ببينيمت . شهريار کوچولو با چشم پيِ جايي گشت که بنشيند اما شنلِ
قاقمِ حضرتِ پادشاهي تمام اخترک را دربرگرفته بود. ناچار همان طور سر پا ماند و چون 
سخت خسته بود به دهن دره افتاد.
شاه به اش گفت : -خميازه کشيدن در حضرتِ سلطان از نزاکت به دور است . اين کار را
برايت قدغن ميکنم . شهريار کوچولو که سخت خجل شده بود در آمد که :
-نمي توانم جلوِ خودم را بگيرم . راه درازي طي کرده ام و هيچ هم نخوابيده ام ... 
پادشاه گفت : -خب خب ، پس ِبت امر مي کنم خميازه بکشي . سال هاست خميازه کشيدن 
کسي را نديده ام برايم تازگي دارد. ياالله باز هم خميازه بکش . اين يک امر است .
شهريار کوچولو گفت : -آخر اين جوري من دست و پايم را گم مي کنم ... ديگر نمي توانم .
شاه گفت : -هوم ! هوم ! خب ، پس من به ات امر مي کنم که گاهي خميازه بکشي گاهي
نه .
تند و نامفهوم حرف ميزد و انگار خلقش حسابي تنگ بود. 
پادشاه فقط دربند اين بود که مطيع فرمانش باشند. در مورد نافرماني ها هم هيچ نرمشي
از خودش نشان نميداد. يک پادشاهِ تمام عيار بود گيرم چون زيادي خوب بود اوامري که 
صادر ميکرد اوامري بود منطقي . مثلا خيلي راحت در آمد که : «اگر من به يکي از
سردارانم امر کنم تبديل به يکي از اين مرغ هاي دريايي بشود و يارو اطاعت نکند تقسير او
نيست که ، تقصير خودم است ».
شهريار کوچولو در نهايت ادب پرسيد: -اجازه مي فرماييد بنشينم ؟ 
پادشاه که در نهايتِ شکوه و جلال چيني از شنل قاقمش را جمع مي کرد گفت : -به ات امر
ميکنيم بنشيني . 
منتها شهريار کوچولو مانده بود حيران : آخر آن اخترک کوچک تر از آن بود که تصورش را
بشود کرد. واقعا اين پادشاه به چي سلطنت مي کرد؟ گفت : -قربان عفو مي فرماييد که 
ازتان سوال ميکنم ... 
پادشاه با عجله گفت : -به ات امر مي کنيم از ما سوال کني .
-شما قربان به چي سلطنت مي فرماييد؟ 
پادشاه خيلي ساده گفت : -به همه چي .
-به همه چي ؟ 
پادشاه با حرکتي قاطع به اخترک خودش و اخترکهاي ديگر و باقي ستاره ها اشاره کرد.
شهريار کوچولو پرسيد: -يعني به همه ي اين ها؟
شاه جواب داد: -به همه ي اين ها.
آخر او فقط يک پادشاه معمولي نبود که ، يک پادشاهِ جهاني بود.
-آن وقت ستاره ها هم سربه فرمان تانند؟ 
پادشاه گفت : -البته که هستند. همه شان بي درنگ هر فرماني را اطاعت مي کنند. ما
نافرماني را مطلقا تحمل نميکنيم . 
يک چنين قدرتي شهريار کوچولو را به شدت متعجب کرد. اگر خودش چنين قدرتي
ميداشت بي اين که حتا صندليش را يک ذره تکان بدهد روزي چهل و چهار بار که هيچ 
روزي هفتاد بار و حتا صدبار و دويست بار غروب آفتاب را تماشا مي کرد! و چون بفهمي
نفهمي از يادآوريِ اخترکش که به امان خدا ول کرده بود غصه اش شد جراتي به خودش داد
که از پادشاه درخواست محبتي بکند:
-دلم مي خواست يک غروب آفتاب تماشا کنم ... در حقم التفات بفرماييد امر کنيد خورشيد 
غروب کند.
-اگر ما به يک سردار امر کنيم مثل شب پره از اين گل به آن گل بپرد يا قصه ي سوزناکي
بنويسد يا به شکل مرغ دريايي در آيد و او امريه را اجرا نکند کدام يکي مان مقصريم ، ما يا
او؟ 
شهريار کوچولو نه گذاشت ، نه برداشت ، گفت : -شما.
پادشاه گفت : -حرف ندارد. بايد از هر کسي چيزي را توقع داشت که ازش ساخته باشد. 
قدرت بايد پيش از هر چيز به عقل متکي باشد. اگر تو به ملتت فرمان بدهي که بروند 
خودشان را بيندازند تو دريا انقلاب ميکنند. حق داريم توقع اطاعت داشته باشيم چون 
اوامرمان عاقلانه است .
شهريار کوچولو که هيچ وقت چيزي را که پرسيده بود فراموش نميکرد گفت : -غروب 
آفتاب من چي؟ 
-تو هم به غروب آفتابت مي رسي . امريه اش را صادر مي کنيم . منتها با شَمِّ حکمراني مان 
منتظريم زمينه اش فراهم بشود.
شهريار کوچولو پرسيد: -کِي فراهم مي شود؟ 
پادشاه بعد از آن که تقويم کَت و کلفتي را نگاه کرد جواب داد:
-هوم ! هوم ! حدودِ... حدودِ... غروب . حدودِ ساعت هفت و چهل دقيقه ... و آن وقت تو با 
چشم هاي خودت مي بيني که چه طور فرمان ما اجرا مي شود! 
شهريار کوچولو خميازه کشيد. از اين که تماشاي آفتاب غروب از کيسه اش رفته بود تاسف 
ميخورد. از آن گذشته دلش هم کمي گرفته بود. اين بود که به پادشاه گفت :
-من ديگر اين جا کاري ندارم . مي خواهم بروم .
شاه که دلش براي داشتن يک رعيت غنج مي زد گفت :
-نرو! نرو! وزيرت مي کنيم .
-وزيرِ چي ؟ 
-وزيرِ دادگستري !
-آخر اين جا کسي نيست که محاکمه بشود.
پادشاه گفت : -معلوم نيست . ما که هنوز گشتي دور قلمرومان نزده ايم . خيلي پير
شده ايم ، براي کالسکه جا نداريم . پياده روي هم خسته مان مي کند.
شهريار کوچولو که خم شده بود تا نگاهي هم به آن طرف اخترک بيندازد گفت : -َبه ! من 
نگاه کرده ام ، آن طرف هم ديارالبشري نيست .
پادشاه به اش جواب داد: -خب ، پس خودت را محاکمه کن . اين کار مشکل تر هم هست . 
محاکمه کردن خود از محاکمه کردن ديگران خيلي مشکل تر است . اگر توانستي در مورد 
خودت قضاوت درستي بکني معلوم ميشود يک فرزانه ي تمام عياري .
شهريار کوچولو گفت : -من هر جا باشم مي توانم خودم را محاکمه کنم ، چه احتياجي
است اين جا بمانم ؟ پادشاه گفت : -هوم ! هوم ! فکر مي کنيم يک جايي تو اخترک ما يک 
موش پير هست . صدايش را شب ها مي شنويم . مي تواني او را به محاکمه بکشي و
گاه گاهي هم به اعدام محکومش کني . در اين صورت زندگي او به عدالت تو بستگي پيدا
ميکند. گيرم تو هر دفعه عفوش مي کني تا هميشه زير چاق داشته باشيش . آخر يکي
بيش تر نيست که .
شهريار کوچولو جواب داد: -من از حکم اعدام خوشم نمي آيد. فکر مي کنم ديگر بايد بروم .
پادشاه گفت : -نه !
اما شهريار کوچولو که آماده ي حرکت شده بود و ضمنا هم هيچ دلش نمي خواست 
اسباب ناراحتي سلطان پير بشود گفت :
-اگر اعلي حضرت مايلند اوامرشان دقيقا اجرا بشود مي توانند فرمان خردمندانه اي در مورد
بنده صادر بفرمايند. مثلا مي توانند به بنده امر کنند ظرف يک دقيقه راه بيفتم . تصور
ميکنم زمينه اش هم آماده باشد... 
چون پادشاه جوابي نداد شهريار کوچولو اول دو دل ماند اما بعد آهي کشيد و به راه افتاد.
آن وقت پادشاه با شتاب فرياد زد: -سفير خودمان فرموديمت !
حالت بسيار شکوهمندي داشت . 
شهريار کوچولو همان طور که مي رفت تو دلش مي گفت : -اين آدم بزرگ ها راستي راستي
چه قدر عجيبند! 
اخترک دوم مسکن آدم خود پسندي بود. 
خود پسند چشمش که به شهريار کوچولو افتاد از همان دور داد زد: -به به ! اين هم يک 
ستايشگر که دارد ميآيد مرا ببيند! 
آخر براي  خودپسندها  ديگران  فقط يک  مشت 
ستايش گرند.
شهريار کوچولو گفت : -سلام ! چه کلاه عجيب غريبي
سرتان گذاشته ايد!
خود پسند جواب داد: -مال اظهار تشکر است . 
منظورم موقعي است که هلهله ي ستايشگرهايم 
بلند ميشود. گيرم متاسفانه تنابنده اي گذارش به 
اين طرف ها نمي افتد.
شهريار کوچولو که چيزي حاليش نشده بود گفت :
-چي ؟ 
خودپسند گفت : -دست هايت را بزن به هم ديگر.
شهريار کوچولو دست زد و خودپسند کلاهش را
برداشت و متواضعانه از او تشکر کرد.
شهريار کوچولو با خودش گفت : «ديدنِ اين تفريحش 
خيلي بيش تر از ديدنِ پادشاه است ». و دوباره بنا کرد
دست زدن و خودپسند با برداشتن کلاه بنا کرد تشکر کردن . 
پس از پنج دقيقه اي شهريار کوچولو که از اين بازي يک نواخت خسته شده بود پرسيد: -
چه کار بايد کرد که کلاه از سرت بيفتد؟ 
اما خودپسند حرفش را نشنيد. آخر آن ها جز ستايش خودشان چيزي را نمي شنوند.
از شهريار کوچولو پرسيد: -تو راستي راستي به من با چشم ستايش و تحسين نگاه 
ميکني ؟ 
-ستايش و تحسين يعني چه ؟ 
-يعني قبول اين که من خوش قيافه ترين و خوش پوش ترين و ثروت مندترين و باهوش ترين 
مرد اين اخترکم .
-آخر روي اين اخترک که فقط خودتي و کلاهت .
-با وجود اين ستايشم کن . اين لطف را در حق من بکن .
شهريار کوچولو نيم چه شانه اي بالا انداخت و گفت : -خب ، ستايشت کردم . اما آخر واقعا
چيِ اين برايت جالب است ؟  
شهريار کوچولو به راه افتاد و همان طور که مي رفت تو دلش مي گفت : -اين آدم بزرگ ها
راستي راستي چه قدر عجيبند! 
تو اخترک بعدي ميخواره اي مي نشست . ديدار کوتاه بود اما شهريار کوچولو را به غم 
بزرگي فرو برد. 
به ميخواره که صُم بکم پشت يک مشت بطري خالي و يک مشت بطري پر نشسته بود
گفت : -چه کار داري مي کني ؟ 
ميخواره با لحن غم زده اي جواب داد: -مِي مي زنم .
شهريار کوچولو پرسيد: -مِي مي زني که چي ؟ 
ميخواره جواب داد: -که فراموش کنم .
شهريار کوچولو که حالا ديگر دلش براي او ميسوخت پرسيد: -چي را فراموش کني ؟ 
ميخواره همان طور که سرش را مي انداخت پايين گفت : -سر شکستگيم را.
شهريار کوچولو که دلش ميخواست دردي از او دوا کند پرسيد: -سرشکستگي از چي ؟ 
ميخواره جواب داد: -سرشکستگيِ مي خواره بودنم را.
اين را گفت و قال را کند و به کلي خاموش شد. و شهريار کوچولو مات و مبهوت راهش را
گرفت و رفت و همان جور که ميرفت تو دلش مي گفت : -اين آدم بزرگ ها راستي راستي
چه قدر عجيبند! 
اخترک چهارم اخترک مرد تجارت پيشه بود. اين بابا چنان مشغول و گرفتار بود که با ورود
شهريار کوچولو حتا سرش را هم بلند نکرد. 
شهريار کوچولو گفت : -سلام . آتش سيگارتان خاموش شده .
-سه و دو مي کند پنج . پنج و هفت دوازده و سه پانزده . سلام . پانزده و هفت بيست و دو. 
بيست و دو و شش بيست و هشت . وقت ندارم روشنش کنم . بيست و شش و پنج سي
و يک . اوف ! پس جمعش مي کند پانصدويک ميليون و ششصد و بيست و دو هزار هفتصد و 
سي و يک .
-پانصد ميليون چي ؟ 
-ها؟ هنوز اين جايي تو؟ پانصد و يک ميليون چيز. چه مي دانم ، آن قدر کار سرم ريخته 
که !... من يک مرد جدي هستم و با حرف هاي هشت من نه شاهي سر و کار ندارم !... دو و 
پنج هفت ... 
شهريار کوچولو که وقتي چيزي مي پرسيد ديگر تا جوابش را نمي گرفت دست بردار نبود
دوباره پرسيد:
-پانصد و يک ميليون چي ؟ 
تاجر پيشه سرش را بلند کرد:
-تو اين پنجاه و چهار سالي که ساکن اين اخترکم همه اش سه بار گرفتار مودماغ شده ام .
اوليش بيست و دو سال پيش يک سوسک بود که خدا ميداند از کدام جهنم پيدايش 
شد. صداي وحشت ناکي از خودش در مي آورد که باعث شد تو يک جمع چهار جا اشتباه 
کنم . دفعه ي دوم يازده سال پيش بود که استخوان درد بي چاره ام کرد. من ورزش 
نميکنم . وقت يللي تللي هم ندارم . آدمي هستم جدي ... اين هم بار سومش !... کجا 
بودم ؟ پانصد و يک ميليون و... 
-اين همه ميليون چي ؟ 
تاجرپيشه فهميد که نبايد اميد خلاصي داشته باشد. گفت : -ميليون ها از اين چيزهاي
کوچولويي که پاره اي وقت ها تو هوا ديده مي شود.
-مگس ؟ 
-نه بابا. اين چيزهاي کوچولوي براق .
-زنبور عسل ؟ 
-نه بابا! همين چيزهاي کوچولوي طلايي که وِِلنگارها را به عالم هپروت مي برد. گيرم من 
شخصا آدمي هستم جدي که وقتم را صرف خيال بافي نمي کنم .
-آها، ستاره ؟ 
-خودش است : ستاره .
-خب پانصد ميليون ستاره به چه دردت مي خورد؟ 
-پانصد و يک ميليون و ششصد و بيست و دو هزار و هفتصد و سي و يکي . من جدّيم و
دقيق .
-خب ، به چه دردت مي خورند؟ 
-به چه دردم مي خورند؟ 
-ها.
-هيچي تصاحب شان مي کنم .
-ستاره ها را؟ 
-آره خب .
-آخر من به يک پادشاهي برخوردم که ... 
-پادشاه ها تصاحب نمي کنند بل که به اش «سلطنت » مي کنند. اين دو تا با هم خيلي فرق 
دارد.
-خب ، حالا تو آن ها را تصاحب مي کني که چي بشود؟ 
-که دارا بشوم .
-خب دارا شدن به چه کارت مي خورد؟ 
-به اين کار که ، اگر کسي ستاره اي پيدا کرد من ازش بخرم . 
شهريار کوچولو با خودش گفت : «اين بابا هم منطقش يک خرده به منطق آن دائم الخمره 
ميبرَد.» با وجود اين باز ازش پرسيد:
-چه جوري مي شود يک ستاره را صاحب شد؟
تاجرپيشه بي درنگ باَاخم وَتخم پرسيد: -اين ستاره ها مال کي اند؟ 
-چه مي دانم ؟ مال هيچ کس .
-پس مال منند، چون من اول به اين فکر افتادم .
-همين کافي است ؟ 
-البته که کافي است . اگر تو يک جواهر پيدا کني که مال هيچ کس نباشد مي شود مال 
تو. اگر جزيره اي کشف کني که مال هيچ کس نباشد مي شود مال تو. اگر فکري به کله ات 
بزند که تا آن موقع به سر کسي نزده به اسم خودت ثبتش ميکني و مي شود مال تو. 
من هم ستاره ها را براي اين صاحب شده ام که پيش از من هيچ کس به فکر نيفتاده بود
آن ها را مالک بشود.
شهريار کوچولو گفت : -اين ها همه اش درست . منتها چه کارشان مي کني ؟ 
تاجر پيشه گفت : -اداره شان مي کنم ، همين جور مي شمارم شان و مي شمارم شان . البته 
کار مشکلي است ولي خب ديگر، من آدمي هستم بسيار جدي .
شهريار کوچولو که هنوز اين حرف تو کَتَش نرفته بود گفت :
-اگر من يک شال گردن ابريشمي داشته باشم مي توانم بپيچم دور گردنم با خودم 
ببرمش . اگر يک گل داشته باشم مي توانم بچينم با خودم ببرمش . اما تو که نمي تواني
ستاره ها را بچيني !
-نه . اما مي توانم بگذارم شان تو بانک .
-ايني که گفتي يعني چه ؟ 
-يعني اين که تعداد ستاره هايم را رو يک تکه کاغذ مي نويسم مي گذارم تو کشو درش را
قفل ميکنم .
-همه اش همين ؟ 
-آره همين کافي است . 
شهريار کوچولو فکر کرد «جالب است . يک خرده هم شاعرانه است . اما کاري نيست که 
آن قدرها جديش بشود گرفت ». آخر تعبير او از چيزهاي جدي با تعبير آدم هاي بزرگ فرق 
ميکرد.
باز گفت : -من يک گل دارم که هر روز آبش مي دهم . سه تا هم آتش فشان دارم که 
هفته اي يک بار پاک و دوده گيري شان مي کنم . آخر آتش فشان خاموشه را هم پاک
ميکنم . آدم کفِ دستش را که بو نکرده ! رو اين حساب ، هم براي آتش فشان ها و هم 
براي گل اين که من صاحب شان باشم فايده دارد. تو چه فايده اي به حال ستاره ها داري ؟ 
تاجرپيشه دهن باز کرد که جوابي بدهد اما چيزي پيدا نکرد. و شهريار کوچولو راهش را
گرفت و رفت و همان جور که ميرفت تو دلش مي گفت : -اين آدم بزرگ ها راستي راستي
چه قدر عجيبند! 
اخترکِ پنجم چيز غريبي بود. از همه ي اخترک هاي ديگر کوچک تر بود، يعني فقط به 
اندازه ي يک فانوس پايه دار و يک فانوس بان جا داشت . 
شهريار کوچولو از اين راز سر در نياورد که يک جا ميان آسمان خدا تو اخترکي که نه 
خانه اي روش هست نه آدمي، حکمت وجودي يک فانوس و يک فانوس بان چه مي تواند
باشد. با وجود اين تو دلش گفت :
-خيلي احتمال دارد که اين بابا عقلش پاره سنگ ببرد. اما به هر حال از پادشاه و خودپسند
و تاجرپيشه و مسته کم عقل تر نيست . دست کم کاري که مي کند يک معنايي دارد. 
فانوسش را که روشن ميکند عين هو مثل اين است که يک ستاره ي ديگر يا يک گل به 
دنيا ميآورد و خاموشش که مي کند پنداري گل يا ستاره اي را مي خواباند. سرگرمي
زيبايي است و چيزي که زيبا باشد بي گفت وگو مفيد هم هست . 
وقتي رو اخترک پايين آمد با ادب فراوان به فانوس بان سلام کرد:
-سلام . واسه چي فانوس را خاموش کردي ؟ 
-دستور است . صبح به خير!
-دستور چيه ؟ 
-اين است که فانوسم را خاموش کنم . شب خوش !
و دوباره فانوس را روشن کرد.
-پس چرا روشنش کردي باز؟ 
فانوس بان جواب داد: -خب دستور است ديگر.
شهريار کوچولو گفت : -اصلا سر در نميارم .
فانوس بان گفت : -چيز سر در آوردني يي توش نيست که . دستور دستور است . روز بخير!
و باز فانوس را خاموش کرد.
بعد با دستمال شطرنجي قرمزي عرق پيشانيش را خشکاند و گفت :
-کار جان فرسايي دارم . پيش تر ها معقول بود: صبح خاموشش مي کردم و شب که 
ميشد روشنش مي کردم . باقي روز را فرصت داشتم که استراحت کنم و باقي شب را
هم ميتوانستم بگيرم بخوابم ... 
-بعدش دستور عوض شد؟ 
فانوس بان گفت : -دستور عوض نشد و بدبختي من هم از همين جاست : سياره سال به 
سال گردشش تندتر و تندتر شده اما دستور همان جور به قوت خودش باقي مانده است . 
-خب ؟ 
-حالا که سياره دقيقه اي يک بار دور خودش مي گردد ديگر من يک ثانيه هم فرصت 
استراحت ندارم : دقيقه اي يک بار فانوس را روشن مي کنم يک بار خاموش .
-چه عجيب است ! تو اخترک تو شبانه روز همه اش يک دقيقه طول مي کشد!
فانوس بان گفت : -هيچ هم عجيب نيست . الان يک ماه تمام است که ما داريم با هم 
اختلاط ميکنيم .
-يک ماه ؟ 
-آره . سي دقيقه . سي روز! شب خوش !
و دوباره فانوس را روشن کرد.
شهريار کوچولو به فانوس بان نگاه کرد و حس کرد اين مرد را که تا اين حد به دستور وفادار 
است دوست ميدارد. يادِ آفتاب غروب هايي افتاد که آن وقت ها خودش با جابه جا کردن 
صندليش دنبال ميکرد. براي اين که دستي زير بال دوستش کرده باشد گفت :
-مي داني؟ يک راهي بلدم که مي تواني هر وقت دلت بخواهد استراحت کني .
فانوس بان گفت : -آرزوش را دارم .
آخر آدم ميتواند هم به دستور وفادار بماند هم تنبلي کند.
شهريار کوچولو دنبال حرفش را گرفت و گفت :
-تو، اخترکت آن قدر کوچولوست که با سه تا شلنگ برداشتن مي تواني يک بار دور بزنيش . 
اگر آن اندازه که لازم است يواش راه بروي مي تواني کاري کني که مدام تو آفتاب بماني . 
پس هر وقت خواستي استراحت کني شروع ميکني به راه رفتن ... به اين ترتيب روز 
هرقدر که بخواهي برايت کِش ميآيد.
فانوس بان گفت : -اين کار گرهي از بدبختي من وا نمي کند. تنها چيزي که تو زندگي
آرزويش را دارم يک چرت خواب است .
شهريار کوچولو گفت : -اين يکي را ديگر بايد بگذاري در کوزه .
فانوس بان گفت : -آره . بايد بگذارمش در کوزه ... صبح بخير!
و فانوس را خاموش کرد.
شهريار کوچولو ميان راه با خودش گفت : گرچه آن هاي ديگر، يعني خودپسنده و تاجره اگر
اين را ميديدند دستش مي انداختند و تحقيرش مي کردند، هر چه نباشد کار اين يکي به 
نظر من کم تر از کار آن ها بي معني و مضحک است . شايد به خاطر اين که دست کم اين 
يکي به چيزي جز خودش مشغول است . 
از حسرت آهي کشيد و همان طور با خودش گفت :
-اين تنها کسي بود که من مي توانستم باش دوست بشوم . گيرم اخترکش راستي 
راستي خيلي کوچولو است و دو نفر روش جا نميگيرند. 
چيزي که جرات اعترافش را نداشت حسرت او بود به اين اخترک کوچولويي که ، بخصوص ،
به هزار و چهارصد و چهل بار غروب آفتاب در هر بيست و چهار ساعت برکت پيدا کرده بود. 
اخترک ششم اخترکي بود ده بار فراخ تر، و آقاپيره اي توش بود که کتاب هاي کَت وکلفت 
مينوشت . 
همين که چشمش به شهريار کوچولو افتاد با خودش گفت :
-خب ، اين هم يک کاشف !
شهريار کوچولو لب ميز نشست و نفس نفس زد. نه اين که راه زيادي طي کرده بود؟ 
آقا پيره به اش گفت : -از کجا مي آيي ؟ 
شهريار کوچولو گفت : -اين کتاب به اين کلفتي چي است ؟ شما اين جا چه کار مي کنيد؟ 
آقا پيره گفت : -من جغرافي دانم .
-جغرافي دان چه باشد؟ 
-جغرافي دان به دانشمندي مي گويند که جاي درياها و رودخانه ها و شهرها و کوه ها و
بيابان ها را مي داند.
شهريار کوچولو گفت : -محشر است . يک کار درست و حسابي است .
و به اخترک جغرافيدان ، اين سو و آن سو نگاهي انداخت . تا آن وقت اخترکي به اين 
عظمت نديده بود.
-اخترک تان خيلي قشنگ است . اقيانوس هم دارد؟ 
جغرافيدان گفت : -از کجا بدانم ؟ 
شهريار کوچولو گفت : -عجب ! (بد جوري جا خورده بود) کوه چه طور؟ 
جغرافيدان گفت : -از کجا بدانم ؟ 
-شهر، رودخانه ، بيابان ؟ 
جغرافيدان گفت : از اين ها هم خبري ندارم . 
-آخر شما جغرافي دانيد؟ 
جغرافيدان گفت : -درست است ولي کاشف که نيستم . من حتا يک نفر کاشف هم 
ندارم . کار جغرافي دان نيست که دوره بيفتد برود شهرها و رودخانه ها و کوه ها و درياها و
اقيانوس ها و بيابان ها را بشمرد. مقام جغرافي دان برتر از آن است که دوره بيفتد و
ول بگردد. اصلا از اتاق کارش پا بيرون نمي گذارد بلکه کاشف ها را آن تو مي پذيرد ازشان 
سوالات ميکند و از خاطرات شان يادداشت بر مي دارد و اگر خاطرات يکي از آن ها به 
نظرش جالب آمد دستور ميدهد روي خُلقيات آن کاشف تحقيقاتي صورت بگيرد.
-براي چه ؟ 
-براي اين که اگر کاشفي گنده گو باشد کار کتاب هاي جغرافيا را به فاجعه مي کشاند. 
هکذا کاشفي که اهل پياله باشد.
-آن ديگر چرا؟ 
b-چون آدم هاي دائم الخمر همه چيز را دوتا مي بينند. آن وقت جغرافي دان برمي دارد جايي
که يک کوه 
بيشتر نيست مينويسد دو کوه .
شهريار کوچولو گفت : -پس من يک بابايي را مي شناسم که کاشف هجوي از آب در
ميآيد.
-بعيد نيست . بنابراين ، بعد از آن که کاملا ثابت شد پالان کاشف کج نيست تحقيقاتي هم 
روي کشفي که کرده انجام ميگيرد.
-يعني مي روند مي بينند؟ 
-نه ، اين کار گرفتاريش زياد است . از خود کاشف مي خواهند دليل بياورد. مثلا اگر پاي
کشف يک کوه بزرگ در ميان بود ازش مي خواهند سنگ هاي گنده اي از آن کوه رو کند.
جغرافيدان ناگهان به هيجان در آمد و گفت : -راستي تو داري از راه دوري مي آيي ! تو
کاشفي! بايد چند و چون اخترکت را براي من بگويي .
و با اين حرف دفتر و دستکش را باز کرد و مدادش را تراشيد. معمولا خاطرات کاشف ها را
اول بامداد يادداشت ميکنند و دست نگه مي دارند تا دليل اقامه کند، آن وقت با جوهر
مينويسند.
گفت : -خب ؟ 
شهريار کوچولو گفت : -اخترک من چيز چندان جالبي ندارد. آخر خيلي کوچک است . سه 
تا آتش فشان دارم که دوتاش فعال است يکيش خاموش . اما، خب ديگر، آدم کف دستش 
را که بو نکرده .
جغرافيدان هم گفت : -آدم چه مي داند چه پيش مي آيد.
-يک گل هم دارم .
-نه ، نه ، ما ديگر گل ها را يادداشت نمي کنيم .
-چرا؟ گل که زيباتر است .
-براي اين که گل ها فاني اند.
-فاني يعني چي ؟ 
جغرافيدان گفت : -کتاب هاي جغرافيا از کتاب هاي ديگر گران بهاترست و هيچ وقت هم از
اعتبار نميافتد. بسيار به ندرت ممکن است يک کوه جا عوض کند. بسيار به ندرت ممکن 
است آب يک اقيانوس خالي شود. ما فقط چيزهاي پايدار را مي نويسيم .
شهريار کوچولو تو حرف او دويد و گفت : -اما آتش فشان هاي خاموش مي توانند از نو بيدار 
بشوند. فاني را نگفتيد يعني چه ؟ 
جغرافيدان گفت : -آتش فشان چه روشن باشد چه خاموش براي ما فرقي نمي کند. آن چه 
به حساب ميآيد خود کوه است که تغيير پيدا نمي کند.
شهريار کوچولو که تو تمام عمرش وقتي چيزي از کسي ميپرسيد ديگر دست بردار نبود
دوباره سوال کرد: -فاني يعني چه ؟
-يعني چيزي که در آينده تهديد به نابودي شود.
-گل من هم در آينده نابود مي شود؟ 
-البته که مي شود.
شهريار کوچولو در دل گفت : «گل من فاني است و جلو دنيا براي دفاع از خودش جز
چهارتا خار هيچي ندارد، و آن وقت مرا بگو که او را توي اخترکم تک و تنها رها کرده ام !»
اين اولين باري بود که دچار پريشاني و اندوه ميشد اما توانست به خودش مسلط بشود. 
پرسيد: -شما به من ديدن کجا را توصيه مي کنيد؟ 
جغرافيدان به اش جواب داد: -سياره ي زمين . شهرت خوبي دارد...  
و شهريار کوچولو هم چنان که به گلش فکر ميکرد به راه افتاد. 
لاجرم ، زمين ، سياره ي هفتم شد.
زمين ، فلان و بهمان سياره نيست . رو پهنه ي زمين يک صد و يازده پادشاه (البته 
بامحاسبه ي پادشاهان سياه پوست )، هفت هزار جغرافي دان ، نه صد هزار تاجرپيشه ،
پانزده کرور ميخواره و شش صد و بيست و دو کرور خودپسند و به عبارت ديگر حدود دو
ميليارد آدم بزرگ زندگي ميکند. براي آن که از حجم زمين مقياسي به دست تان بدهم 
بگذاريد به تان بگويم که پيش از اختراع برق مجبور بودند در مجموع شش قاره ي زمين 
وسايل زندگيِ لشکري جانانه شامل يکصد و شصت و دو هزار و پانصد و يازده نفر
فانوس بان را تامين کنند. 
روشن شدن فانوس ها از دور خيلي باشکوه بود. حرکات اين لشکر مثل حرکات يک باله ي
تو اپرا مرتب و منظم بود. اول از همه نوبت فانوس بان هاي زلاندنو و استراليا بود. اين ها که 
فانوس هاشان را روشن مي کردند، مي رفتند مي گرفتند مي خوابيدند آن وقت نوبت 
فانوس بان هاي چين و سيبري مي رسيد که به رقص درآيند. بعد، اين ها با تردستي تمام به 
پشت صحنه ميخزيدند و جا را براي فانوس بان هاي ترکيه و هفت َپرکَنِه ي هند خالي مي
کردند. بعد نوبت به فانوس بان هاي آمريکاي جنوبي مي شد. و آخر سر هم نوبت 
فانوس بان هاي افريقا و اروپا مي رسد و بعد نوبت فانوس بان هاي آمريکاي شمالي بود. و
هيچ وقتِ خدا هم هيچ کدام اين ها در ترتيب ورودشان به صحنه دچار اشتباه نمي شدند. 
چه شکوهي داشت ! ميان اين جمع عظيم فقط نگه بانِ تنها فانوسِ قطب شمال و
همکارش نگه بانِ تنها فانوسِ قطب جنوب بودند که عمري به بطالت و بي هودگي
ميگذراندند: آخر آن ها سالي به سالي همه اش دو بار کار مي کردند. 
آدمي که اهل اظهار لحيه باشد بفهمي نفهمي ميافتد به چاخان کردن . من هم تو
تعريف قضيه ي فانوس بان ها براي شما آن قدرهاروراست نبودم . مي ترسم به آن هايي که 
زمين ما را نميسناسند تصور نادرستي داده باشم . انسان ها رو پهنه ي زمين جاي خيلي
کمي را اشغال مي کنند. اگر همه ي دو ميليارد نفري که رو کره ي زمين زندگي مي کنند
بلند بشوند و مثل موقعي که به تظاهرات ميروند يک خورده جمع و جور بايستند راحت و
بيدرپسر تو ميداني به مساحت بيست ميل در بيست ميل جا مي گيرند. همه ي
جامعه ي بشري را مي شود يک جا روي کوچک ترين جزيره ي اقيانوس آرام کُپه کرد.
البته گفت وگو ندارد که آدم بزرگ ها حرف تان را باور نمي کنند. آخر تصور آن ها اين است که 
کلي جا اشغال کرده اند، نه اين که مثل بائوباب ها خودشان را خيلي مهم مي بينند؟
بنابراين به شان پيش نهاد مي کنيد که بنشينند حساب کنند. آن ها هم که عاشق اعداد و
ارقامند، پس اين پيش نهاد حسابي کيفورشان مي کند. اما شما را به خدا بي خودي وقت 
خودتان را سر اين جريمه ي مدرسه به هدر ندهيد. اين کار دو قاز هم نمي ارزد. به من که 
اطمينان داريد. شهريار کوچولو پاش که به زمين رسيد از اين که ديارالبشري ديده 
نميشد سخت هاج و واج ماند. 
تازه داشت از اين فکر که شايد سياره را عوضي گرفته ترسش بر ميداشت که چنبره ي
مهتابي رنگي رو ماسه ها جابه جا شد. 
شهريار کوچولو همين جوري سلام کرد.
مار گفت : -سلام .
شهريار کوچولو پرسيد: -رو چه سياره اي پايين آمده ام ؟ 
مار جواب داد: -رو زمين تو قاره ي آفريقا.
-عجب ! پس رو زمين انسان به هم نمي رسد؟ 
مار گفت : -اين جا کوير است . تو کوير کسي زندگي نمي کند. زمين بسيار وسيع است .
شهريار کوچولو رو سنگي نشست و به آسمان نگاه کرد. گفت : -به خودم مي گويم 
ستاره ها واسه اين روشنند که هرکسي بتواند يک روز مال خودش را پيدا کند!... اخترک 
مرا نگاه ! درست بالا سرمان است ... اما چه قدر دور است !
مار گفت : -قشنگ است . اين جا آمده اي چه کار؟ 
شهريار کوچولو گفت : -با يک گل بگومگويم شده .
مار گفت : -عجب !
و هر دوشان خاموش ماندند.
دست آخر شهريار کوچولو درآمد که : -آدم ها کجاند؟ آدم تو کوير يک خرده احساس تنهايي
ميکند.
مار گفت : -پيش آدم ها هم احساس تنهايي مي کني .
شهريار کوچولو مدت درازي تو نخ او رفت و آخر سر به اش گفت : -تو چه جانور بامزه اي
هستي! مثل يک انگشت ، باريکي .
مار گفت : -عوضش از انگشت هر پادشاهي مقتدرترم .
شهريار کوچولو لب خندي زد و گفت : -نه چندان ... پا هم که نداري . حتا راه هم نمي توني
بري... 
-من مي تونم تو را به چنان جاي دوري ببرم که با هيچ کشتي يي هم نتوني بري .
مار اين را گفت و دور قوزک پاي شهريار کوچولو پيچيد. عين يک خلخال طلا. و باز درآمد
که : -هر کسي را لمس کنم به خاکي که ازش درآمده بر مي گردانم اما تو پاکي و از يک 
سّياره ي ديگر آمده اي ... 
شهريار کوچولو جوابي بش نداد.
-تو رو اين زمين خارايي آن قدر ضعيفي که به حالت رحمم مي آيد. روزي روزگاري اگر دلت 
خيلي هواي اخترکت را کرد بيا من کمکت کنم ... من مي توانم ... 
شهريار کوچولو گفت : -آره تا تهش را خواندم . اما راستي تو چرا همه ي حرف هايت را به 
صورت معما درميآري ؟ 
مار گفت : -حّلال همه ي معماهام من .
و هر دوشان خاموش شدند.
شهريار کوچولو کوير را از پاشنه درکرد و جز يک گل به هيچي برنخورد: يک گل سه 
گل برگه . يک گلِ ناچيز. 
شهريار کوچولو گفت : -سلام .
گل گفت : -سلام .
شهريار کوچولو با ادب پرسيد: -آدم ها کجاند؟ 
گل روزي روزگاري عبور کارواني را ديده بود. اين بود که گفت : -آدم ها؟ گمان کنم ازشان 
شش هفت تايي باشد. سال ها پيش ديدم شان . منتها خدا مي داند کجا مي شود
پيداشان کرد. باد اين ور و آن ور مي برَدشان ؛ نه اين که ريشه ندارند؟ بي ريشگي هم 
حسابي اسباب دردسرشان شده .
شهريار کوچولو گفت : -خداحافظ .
گل گفت : -خداحافظ . 
از کوه بلندي بالا رفت . 
تنها کوه هايي که به عمرش ديده بود سه تا آتش فشان هاي اخترک خودش بود که تا سر
زانويش ميرسيد و ازآن يکي که خاموش بود جاي چارپايه استفاده مي کرد. اين بود که با
خودش گفت : «از سر يک کوه به اين بلندي مي توانم به يک نظر همه ي سياره و همه ي
آدم ها را ببينم ...» اما جز نوکِ تيزِ صخره هاي نوک تيز چيزي نديد.
همين جوري گفت : -سلام .
طنين به اش جواب داد: -سلام ... سلام ... سلام ... 
شهريار کوچولو گفت : -کي هستيد شما؟ 
طنين به اش جواب داد: -کي هستيد شما... کي هستيد شما... کي هستيد شما... 
گفت : -با من دوست بشويد. من تک و تنهام .
طنين به اش جواب داد: -من تک و تنهام ... من تک و تنهام ... من تک و تنهام ... 
آن وقت با خودش فکر کرد: «چه سياره ي عجيبي ! خشک خشک و تيزِتيز و شوِرشور. اين 
آدم هاش که يک ذره قوه ي تخيل ندارند و هر چه را بشنوند عينا تکرار مي کنند... تو اخترک 
خودم گلي داشتم که هميشه اول او حرف ميزد...»                            
اما سرانجام ، بعد از مدت ها راه رفتن از ميان ريگ ها و صخره ها و برف ها به جاده اي
برخورد. و هر جاده اي يک راست مي رود سراغ آدم ها.
گفت : -سلام .
و مخاطبش گلستان پرگلي بود.
گل ها گفتند: -سلام .
شهريار کوچولو رفت تو بحرشان . همه شان عين گل خودش بودند. حيرت زده ازشان 
پرسيد: -شماها کي هستيد؟ 
گفتند: -ما گل سرخيم . 
آهي کشيد و سخت احساس شوربختي کرد. گلش به او گفته بود که از نوع او تو تمام 
عالم فقط همان يکي هست و حالا پنج هزارتا گل ، همه مثل هم ، فقط تو يک گلستان ! فکر
کرد: «اگر گل من اين را مي ديد بدجور از رو مي رفت . پشت سر هم بنا مي کرد سرفه کردن 
و، براي اين که از هُوشدن نجات پيدا کند خودش را به مردن مي زد و من هم مجبور
ميشدم وانمود کنم به پرستاريش ، وگرنه براي سرشکسته کردنِ من هم شده بود 
راستي راستي ميمرد...» و باز تو دلش گفت : «مرا باش که فقط بايک دانه گل خودم را
دولت مندِ عالم خيال مي کردم در صورتي که آن چه دارم فقط يک گل معمولي است . با آن 
گل و آن سه تا آتش فشان که تا سرِ زانومَند و شايد هم يکي شان تا ابد خاموش بماند 
شهرياِر چندان ُپرشوکتي به حساب نميآيم .»
رو سبزه ها دراز شد و حالا گريه نکن کي گريه کن . 
آن وقت بود که سر و کله ي روباه پيدا شد.
روباه گفت : -سلام .
شهريار کوچولو برگ شت اما کسي را نديد. با وجود اين با ادب تمام گفت : -سلام .
صداگفت : -من اين جام ، زير درخت سيب ... 
شهريار کوچولو گفت : -کي هستي تو؟ عجب خوشگلي !
روباه گفت : -يک روباهم من .
شهريار کوچولو گفت : -بيا با من بازي کن . نمي داني چه قدر دلم گرفته ... 
روباه گفت : -نمي توانم بات بازي کنم . هنوز اهليم نکرده اند آخر.
شهريار کوچولو آهي کشيد و گفت : -معذرت مي خواهم .
اما فکري کرد و پرسيد: -اهلي کردن يعني چه ؟ 
روباه گفت : -تو اهل اين جا نيستي . پي چي مي گردي ؟ 
شهريار کوچولو گفت : -پي آدم ها مي گردم . نگفتي اهلي کردن يعني چه ؟ 
روباه گفت : -آدم ها تفنگ دارند و شکار مي کنند. اينش اسباب دلخوري است ! اما مرغ و
ماکيان هم پرورش ميدهند و خيرشان فقط همين است . تو پي مرغ مي کردي ؟ 
شهريار کوچولو گفت : -َنه ، پيِ دوست مي گردم . اهلي کردن يعني چي ؟ 
روباه گفت : -يک چيزي است که پاک فراموش شده . معنيش ايجاد علاقه کردن است .
-ايجاد علاقه کردن ؟ 
روباه گفت : -معلوم است . تو الان واسه من يک پسر بچه اي مثل صد هزار پسر بچه ي
ديگر. نه من هيچ احتياجي به تو دارم نه تو هيچ احتياجي به من . من هم واسه تو يک 
روباهم مثل صد هزار روباه ديگر. اما اگر منو اهلي کردي هر دوتامان به هم احتياج پيدا
ميکنيم . تو واسه من ميان همه ي عالم موجود يگانه اي مي شوي من واسه تو.
شهريار کوچولو گفت : -کم کم دارد دستگيرم مي شود. يک گلي هست که گمانم مرا
اهلي کرده باشد.
روباه گفت : -بعيد نيست . رو اين کره ي زمين هزار جور چيز مي شود ديد.
شهريار کوچولو گفت : -اوه نه ! آن رو کره ي زمين نيست .
روباه که انگار حسابي حيرت کرده بود گفت : -رو يک سياره ي ديگر است ؟ 
-آره .
-تو آن سياره شکارچي هم هست ؟ 
-نه .
-محشر است ! مرغ و ماکيان چه طور؟ 
-نه .
روباه آه کشان گفت : -هميشه ي خدا يک پاي
بساط لنگ است !
اما پي حرفش را گرفت و گفت : -زندگي يک نواختي دارم . من مرغ ها را شکار مي کنم 
آدم ها مرا. همه ي مرغ ها عين همند همه ي آدم ها هم عين همند. اين وضع يک خرده 
خلقم را تنگ ميکند. اما اگر تو منو اهلي کني انگار که زندگيم را چراغان کرده باشي . آن 
وقت صداي پايي را ميشناسم که باهر صداي پاي ديگر فرق مي کند: صداي پاي ديگران 
مرا وادار ميکند تو هفت تا سوراخ قايم بشوم اما صداي پاي تو مثل نغمه اي مرا از
سوراخم ميکشد بيرون . تازه ، نگاه کن آن جا آن گندم زار را مي بيني؟ براي من که نان 
بخور نيستم گندم چيز بيفايده اي است . پس گندم زار هم مرا به ياد چيزي نمي اندازد. 
اسباب تاسف است . اما تو موهات رنگ طلا است . پس وقتي اهليم کردي محشر
ميشود! گندم که طلايي رنگ است مرا به ياد تو مي اندازد و صداي باد را هم که تو
گندم زار مي پيچد دوست خواهم داشت ... 
خاموش شد و مدت درازي شهريار کوچولو را نگاه کرد. آن وقت گفت : -اگر دلت مي خواهد
منو اهلي کن !
شهريار کوچولو جواب داد: -دلم که خيلي مي خواهد، اما وقتِ چنداني ندارم . بايد بروم 
دوستاني پيدا کنم و از کلي چيزها سر در آرم .
روباه گفت : -آدم فقط از چيزهايي که اهلي کند مي تواند سر در آرد. انسان ها ديگر براي
سر در آوردن از چيزها وقت ندارند. همه چيز را همين جور حاضر آماده از دکان ها مي خرند. 
اما چون دکاني نيست که دوست معامله کند آدم ها مانده اند بي دوست ... تو اگر دوست 
ميخواهي خب منو اهلي کن !
شهريار کوچولو پرسيد: -راهش چيست ؟ 
روباه جواب داد: -بايد خيلي خيلي حوصله کني . اولش يک خرده دورتر از من مي گيري اين 
جوري ميان علف ها مي نشيني . من زير چشمي نگاهت مي کنم و تو لام تاکام هيچي
نميگويي، چون تقصير همه ي سؤِتفاهم ها زير سر زبان است . عوضش مي تواني هر روز
يک خرده نزديک تر بنشيني . 
فرداي آن روز دوباره شهريار
کوچولو آمد.
روباه  گفت :  -کاش سر
همان ساعت ديروز آمده 
بودي. اگر مثلا سر ساعت 
چهار بعد از ظهر بيايي من 
از ساعت سه تو دلم قند 
آب  ميشود و هر چه 
ساعت جلوتر برود بيش تر
احساس    شادي و
خوشبختي ميکنم . 
ساعت چهار که شد دلم 
بنا ميکند شور زدن و
نگران شدن . آن وقت است 
که قدِر خوشبختي را ميفهمم ! اما اگر تو وقت و بي وقت بيايي من از کجا بدانم چه 
ساعتي بايد دلم را براي ديدارت آماده کنم ؟... هر چيزي براي خودش قاعده اي دارد.
شهريار کوچولو گفت : -قاعده يعني چه ؟ 
روباه گفت : -اين هم از آن چيزهايي است که پاک از خاطرها رفته . اين همان چيزي است 
که باعث ميشود فلان روز با باقي روزها و فلان ساعت با باقي ساعت ها فرق کند. مثلا
شکارچيهاي ما ميان خودشان رسمي دارند و آن اين است که پنج شنبه ها را با
دخترهاي ده ميروند رقص . پس پنج شنبه هاَبرّه کشانِ من است : براي خودم گردش کنان                                
ميروم تا دم مُوِستان . حالا اگر شکارچي ها وقت و بي وقت مي رقصيدند همه ي روزها
شبيه هم ميشد و منِ بيچاره ديگر فرصت و فراغتي نداشتم . 
به اين ترتيب شهريار کوچولو روباه را اهلي کرد.
لحظه ي جدايي که نزديک شد روباه گفت : -آخ ! نمي توانم جلو اشکم را بگيرم .
شهريار کوچولو گفت : -تقصير خودت است . من که بدت را نمي خواستم ، خودت خواستي
اهليت کنم .
روباه گفت : -همين طور است .
شهريار کوچولو گفت : -آخر اشکت دارد سرازير مي شود!
روباه گفت : -همين طور است .
-پس اين ماجرا فايده اي به حال تو نداشته .
روباه گفت : -چرا، واسه خاطرِ رنگ گندم .
بعد گفت : -برو يک بار ديگر گل ها را ببين تا بفهمي که گلِ خودت تو عالم تک است . 
برگشتنا با هم وداع ميکنيم و من به عنوان هديه رازي را به ات مي گويم .
شهريار کوچولو بار ديگر به تماشاي گل ها رفت و به آن ها گفت : -شما سرِ سوزني به گل 
من نميمانيد و هنوز هيچي نيستيد. نه کسي شما را اهلي کرده نه شما کسي را. 
درست همان جوري هستيد که روباه من بود: روباهي بود مثل صدهزار روباه ديگر. او را
دوست خودم کردم و حالا تو همه ي عالم تک است .
گل ها حسابي از رو رفتند.
شهريار کوچولو دوباره درآمد که : -خوشگليد اما خالي هستيد. براي تان نمي شود مُرد. 
گفت وگو ندارد که گلِ مرا هم فلان ره گذر مي بيند مثل شما. اما او به تنهايي از همه ي
شما سر است چون فقط اوست که آبش داده ام ، چون فقط اوست که زير حبابش 
گذاشته ام ، چون فقط اوست که با تجير برايش حفاظ درست کرده ام ، چون فقط اوست که 
حشراتش را کشته ام (جز دو سه تايي که مي بايست شب پره بشوند)، چون فقط اوست 
که پاي گِلِه گزاري ها يا خودنمايي ها و حتا گاهي پايُبغ کردن و هيچي نگفتن هاش 
نشسته ام ، چون او گلِ من است .
و برگشت پيش روباه .
گفت : -خدانگه دار!
روباه گفت : -خدانگه دار!... و اما رازي که گفتم خيلي ساده است :
جز با دل هيچي را چنان که بايد نميشود ديد. نهاد و گوهر را چشمِ سَر نمي بيند.
شهريار کوچولو براي آن که يادش بماند تکرار کرد: -نهاد و گوهر را چشمِ سَر نمي بيند.
-ارزش گل تو به قدِر عمري است که به پاش صرف کرده اي .
شهريار کوچولو براي آن که يادش بماند تکرار کرد: -به قدر عمري است که به پاش صرف 
کرده ام .
روباه گفت : -انسان ها اين حقيقت را فراموش کرده اند اما تو نبايد فراموشش کني . تو تا
زنده اي نسبت به چيزي که اهلي کرده اي مسئولي . تو مسئول گُلِتي ...  
شهريار کوچولو براي آن که يادش بماند تکرار کرد: -من مسئول گُلمَم . 
شهريار کوچولو گفت : -سلام .
سوزن بان گفت : -سلام .
شهريار کوچولو گفت : -تو چه کار مي کني اين جا؟ 
سوزن بان گفت : -مسافرها را به دسته هاي هزارتايي تقسيم مي کنم و قطارهايي را که 
ميبرَدشان گاهي به سمت راست مي فرستم گاهي به سمت چپ . و همان دم 
سريع السيري با چراغ هاي روشن و غرّشي رعدوار اتاقک سوزن باني را به لرزه انداخت .
-عجب عجله اي دارند! پيِ چي مي روند؟ 
سوزن بان گفت : -از خودِ آتش کاِر لکوموتيف هم بپرسي نمي داند!
سريع السير ديگري با چراغ هاي روشن غرّيد و در جهت مخالف گذشت .
شهريار کوچولو پرسيد: -برگشتند که ؟ 
سوزن بان گفت : -اين ها اولي ها نيستند. آن ها رفتند اين ها برمي گردند.
-جايي را که بودند خوش نداشتند؟ 
سوزن بان گفت : -آدمي زاد هيچ وقت جايي را که هست خوش ندارد.
و رعدِ سريع السيرِ نورانيِ ثالثي غرّيد.
شهريار کوچولو پرسيد: -اين ها دارند مسافرهاي اولي را دنبال مي کنند؟ 
سوزن بان گفت : -اين ها هيچ چيزي را دنبال نمي کنند. آن تو يا خواب شان مي برَد يا
دهن دره مي کنند. فقط بچه هاند که دماغ شان را فشار مي دهند به شيشه ها.
شهريار کوچولو گفت : -فقط بچه هاند که مي دانند پيِ چي مي گردند. بچه هاند که کُّلي
وقت صرف يک عروسک پارچه اي مي کنند و عروسک براي شان آن قدر اهميت به هم 
ميرساند که اگر يکي آن را ازشان کِش برود مي زنند زير گريه ... 
سوزن بان گفت : -بخت ، ياِر بچه هاست . 
شهريار کوچولو گفت : -سلام !
پيله ور گفت : -سلام .
اين بابا فروشنده ي حَب هاي ضد تشنگي بود. خريدار هفته اي يک حب مي انداخت بالا و
ديگر تشنگي بي تشنگي .
شهريار کوچولو پرسيد: -اين ها را مي فروشي که چي ؟ 
پيله ور گفت : -باعث صرفه جويي کُّلي وقت است . کارشناس هاي خبره نشسته اند دقيقا
حساب کرده اند که با خوردن اين حب ها هفته اي پنجاه و سه دقيقه وقت صرفه جويي
ميشود.
-خب ، آن وقت آن پنجاه و سه دقيقه را چه کار مي کنند؟ 
ـ هر چي دل شان خواست ...  
شهريار کوچولو تو دلش گفت : «من اگر پنجاه و سه دقيقه وقتِ زيادي داشته باشم 
خوش خوشک به طرفِ يک چشمه مي روم ...» 
هشتمين روِز خرابي هواپيمام تو کوير بود که ، در حال نوشيدنِ آخرين چک ه ي ذخيره ي آبم 
به قضيه ي پيله وره گوش داده بودم . به شهريار کوچولو گفتم :
-خاطرات تو راستي راستي زيباند اما من هنوز از پسِ تعمير هواپيما برنيامده ام ، يک چکه 
آب هم ندارم . و راستي که من هم اگر مي توانستم خوش خوشک به طرف چشمه اي بروم 
سعادتي احساس ميکردم که نگو!
درآمد که : -دوستم روباه ... 
گفتم : -آقا کوچولو، دوِر روباه را قلم بگير!
-واسه چي ؟ 
-واسه اين که تشنگي کارمان را مي سازد. واسه اين !
از استدلال من چيزي حاليش نشد و در جوابم گفت :
-حتا اگر آدم دَمِ مرگ باشد هم داشتن يک دوست عالي است . من که از داشتن يک 
دوستِ روباه خيلي خوشحالم ... 
به خودم گفتم نميتواند ميزان خطر را تخمين بزند: آخر او هيچ وقت نه تشنه اش مي شود
نه گشنه اش . يه ذره آفتاب بسش است ... 
اما او به من نگاه کرد و در جواب فکرم گفت : -من هم تشنه م است ... بگرديم يک چاه پيدا 
کنيم ... 
از سرِ خستگي حرکتي کردم : -اين جوري تو کويرِ برهوت رو هوا پيِ چاه گشتن احمقانه 
است .
و با وجود اين به راه افتاديم .
پس از ساعت ها که در سکوت راه رفتيم شب شد و ستاره ها يکي يکي درآمدند. من که 
از زور تشنگي تب کرده بودم انگار آن ها را خواب مي ديدم . حرف هاي شهريار کوچولو تو
ذهنم ميرقصيد.
ازش پرسيدم : -پس تو هم تشنه ات هست ، ها؟ 
اما او به سوآلِ من جواب نداد فقط در نهايت سادگي گفت : -آب ممکن است براي دلِ من 
هم خوب باشد... 
از حرفش چيزي دستگيرم نشد اما ساکت ماندم . مي دانستم از او نبايد حرف کشيد.
خسته شده بود. گرفت نشست . من هم کنارش نشستم . پس از مدتي سکوت گفت :
-قشنگيِ ستاره ها واسه خاطرِ گلي است که ما نمي بينيمش ... 
گفتم : -همين طور است
و بدون حرف در مهتاب غرق تماشاي چين و شکن هاي شن شدم .
باز گفت : -کوير زيباست . 
و حق با او بود. من هميشه عاشق کوير بوده ام . آدم بالاي توده اي شن لغزان مي نشيند،
هيچي نميبيند و هيچي نمي شنود اما با وجود اين چيزي توي سکوت برق برق مي زند.
شهريار کوچولو گفت : -چيزي که کوير را زيبا مي کند اين است که يک جايي يک چاه قايم 
کرده ... 
از اين که ناگهان به راز آن درخشش اسرارآميزِ شن پي بردم حيرت زده شدم . بچگي هام تو
خانه ي کهنه سازي مي نشستيم که معروف بود تو آن گنجي چال کرده اند. البته نگفته 
پيداست که هيچ وقت کسي آن را پيدا نکرد و شايد حتا اصلا کسي دنبالش نگشت اما 
فکرش همه ي اهل خانه را تردماغ مي کرد: «خانه ي ما تهِ دلش رازي پنهان کرده بود...»
گفتم : -آره . چه خانه باشد چه ستاره ، چه کوير، چيزي که اسباب زيبايي اش مي شود
نامريي است !
گفت : -خوشحالم که با روباه من توافق داري . 
چون خوابش برده بود بغلش کردم و راه افتادم . دست و دلم مي لرزيد.انگار چيز شکستنيِ
بسيار گران بهايي را روي دست مي بردم . حتا به نظرم مي آمد که تو تمام عالم چيزي
شکستنيتر از آن هم به نظر نمي رسد. تو روشني مهتاب به آن پيشاني رنگ پريده و آن 
چشم هاي بسته و آن طُرّه هاي مو که باد مي جنباند نگاه کردم و تو دلم گفتم : «آن چه 
ميبينم صورت ظاهري بيش تر نيست . مهم ترش را با چشم نمي شود ديد...»
باز، چون دهان نيمه بازش طرح کم رنگِ نيمه لبخندي را داشت به خود گفتم : «چيزي که تو
شهريار کوچولوي خوابيده مرا به اين شدت متاثر ميکند وفاداري اوست به يک گل : او
تصويرِ گل سرخي است که مثل شعله ي چراغي حتا در خوابِ ناز هم که هست تو
وجودش ميدرخشد...» و آن وقت او را باز هم شکننده تر ديدم . حس کردم بايد خيلي
مواظبش باشم : به شعله ي چراغي مي مانست که يک وزش باد هم مي توانست 
خاموشش کند.
و همان طور در حال راه رفتن بود که دمدمه ي سحر چاه را پيداکردم .
شهريار کوچولو درآمد که : -آدم ها!... مي چپند تو قطارهاي تندرو اما نمي دانند دنبال چي
ميگردند. اين است که بنامي کنند دور خودشان چرخک زدن .
و بعد گفت : -اين هم کار نشد... 
چاهي که به اش رسيده بوديم اصلا به چاه هاي کويري نمي مانست . چاه کويري يک 
چاله ي ساده است وسط شن ها. اين يکي به چاه هاي واحه اي مي مانست اما آن دوروبر
واحه اي نبود و من فکر کردم دارم خواب مي بينم .
گفتم : -عجيب است ! قرقره و سطل و تناب ، همه چيز روبه راه است .
خنديد تناب را گرفت و قرقره را به کار انداخت 
و قرقره مثل بادنماي کهنه اي که تا مدت ها پس از خوابيدنِ باد مي نالد به ناله درآمد.
گفت : -مي شنوي؟ ما داريم اين چاه را از خواب بيدار مي کنيم و او دارد براي مان آواز
ميخواند... 
دلم نميخواست او تلاش و تقلا کند. بش گفتم : -بدهش به من . براي تو زيادي سنگين 
است .
سطل را آرام تا طوقه ي چاه آوردم بالا و آن جا کاملا در تعادل نگهش داشتم . از حاصل کار
شاد بودم . خسته و شاد. آواز قرقره را همان طور تو گوشم داشتم و تو آب که هنوز
ميلرزيد لرزش خورشيد را مي ديدم .
گفت : -بده من ، که تشنه ي اين آبم .
ومن تازه توانستم بفهمم پي چه چيز مي گشته ! 
سطل را تا لب هايش بالا بردم . با چشم هاي بسته نوشيد. آبي بود به شيرينيِ عيدي . 
اين آب به کُّلي چيزي بود سوايِ هرگونه خوردني. زاييده ي راه رفتنِ زير ستاره ها و سرود
قرقره و تقلاي بازوهاي من بود. مثل يک چشم روشني براي دل خوب بود. پسر بچه که 
بودم هم ، چراغ درخت عيد و موسيقيِ نماز نيمه شب عيد کريسمس و لطف لب خنده ها
عيديي را که بم ميدادند درست به همين شکل آن همه جلا و جلوه مي بخشيد.
گفت : -مردم سياره ي تو ور مي دارند پنج هزار تا گل را تو يک گلستان مي کارند، و آن يک 
دانه اي را که ِپيَش مي گردند آن وسط پيدا نمي کنند... 
گفتم : -پيدايش نمي کنند.
-با وجود اين ، چيزي که پيَش مي گردند ممکن است فقط تو يک گل يا تو يک جرعه آب پيدا
بشود... 
جواب دادم : -گفت وگو ندارد.
باز گفت : -گيرم چشمِ سَر کور است ، بايد با چشم دل پي اش گشت .
من هم سيراب شده بودم . راحت نفس مي کشيدم . وقتي آفتاب درمي آيد شن به رنگ 
عسل است . من هم از اين رنگ عسلي لذت مي بردم . چرا مي بايست در زحمت باشم ... 
شهريار کوچولو که باز گرفته بود کنار من نشسته بود با لطف بم گفت : -هِي ! قولت قول 
باشد ها!
-کدام قول ؟ 
-يادت است ؟ يک پوزه بند براي َبرّه ام ...آخر من مسئول گلمَم !
طرح هاي اوليه ام را از جيب درآوردم . نگاه شان کرد و خندان خندان گفت : -بائوباب هات يک 
خرده شبيه کلم شده .
اي واي! مرا بگو که آن قدر به بائوباب هام مي نازيدم .
-روباهت ... گوش هاش بيش تر به شاخ مي ماند... زيادي درازند!
و باز زد زير خنده .
-آقا کوچولو داري بي انصافي مي کني . من جز بوآهاي بسته و بوآهاي باز چيزي بلد نبودم 
بکشم که .
گفت : -خب ، مهم نيست . عوضش بچه ها سرشان تو حساب است .
با مداد يک پوزه بند کشيدم دادم دستش و با دلِ فشرده گفتم :
-تو خيالاتي به سر داري که من ازشان بي خبرم ... 
اما جواب مرا نداد. بم گفت : -مي داني؟ فردا سالِ به زمين آمدنِ من است .
بعد پس از لحظه اي سکوت دوباره گفت : -همين نزديکي ها پايين آمدم .
و سرخ شد.
و من از نو بي اين که بدانم چرا غم عجيبي احساس کردم . با وجود اين سوآلي به ذهنم 
رسيد: -پس هشت روز پيش ، آن روز صبح که تو تک و تنها هزار ميل دورتر از هر آبادي 
وسطِ کوير به من برخوردي اتفاقي نبود: داشتي برمي گشتي به همان جايي که 
پايين آمدي ... 
دوباره سرخ شد 
و من با دودلي به دنبال حرفم گفتم :
-شايد به مناسبت همين سال گرد؟... 
باز سرخ شد. او هيچ وقت به سوآل هايي که ازش مي شد جواب نمي داد اما وقتي کسي
سرخ مي شود معنيش اين است که «بله »، مگر نه ؟
به اش گفتم : -آخر، من ترسم برداشته ... 
اما او حرفم را بريد:
-ديگر تو بايد بروي به کارت برسي . بايد بروي سراغ موتورت . من همين جا منتظرت 
ميمانم . فردا عصر برگرد...  
منتها من خاطر جمع نبودم . به ياد روباه افتادم : اگر آدم گذاشت اهليش کنند 
بفهمينفهمي خودش را به اين خطر انداخته که کارش به گريه کردن بکشد. 
کنار چاه ديواِر سنگي مخروبه اي بود. فردا عصر که از سرِ کار برگشتم از دور ديدم که آن 
بالا نشسته پاها را آويزان کرده ،  
و شنيدم که ميگويد:
-پس يادت نمي آيد؟ درست اين نقطه نبود ها!
لابد صداي ديگري به اش جوابي داد، چون شهريار کوچولو درَردِّ حرفش گفت :
-چرا چرا! روزش که درست همين امروز است گيرم محلش اين جا نيست ... 
راهم را به طرف ديوار ادامه دادم . هنوز نه کسي به چشم خورده بود نه صداي کسي را
شنيده بودم اما شهريار کوچولو باز در جواب درآمد که :
-... آره ، معلوم است . خودت مي تواني ببيني َردِّ پاهايم روي شن از کجا شروع مي شود.
همان جا منتظرم باش ، تاريک که شد ميآيم .
بيست متري ديوار بودم و هنوز چيزي نميديدم . پس از مختصر مکثي دوباره گفت :
-زهرت خوب هست ؟ مطمئني درد و زجرم را کِش نمي دهد؟ 
با دل فشرده از راه ماندم اما هنوز از موضوع سر در نياورده بودم .
گفت : -خب ، حالا ديگر برو. دِ برو. مي خواهم بيايم پايين ! 
آن وقت من نگاهم را به پايين به پاي ديوار انداختم و از جا جستم ! يکي از آن مارهاي
زردي که تو سي ثانيه کَلَکِ آدم را ميکنند، به طرف شهريار کوچولو قد راست کرده بود. 
من همان طور که به دنبال تپانچه دست به جيبم ميبردم پا گذاشتم به دو، اما ماره از 
سر و صداي من مثل فواره اي که بنشيند آرام روي شن جاري شد و بي آن که چندان 
عجله اي از خودش نشان دهد باصداي خفيف فلزي لاي سنگ ها خزيد.
من درست به موقع به ديوار رسيدم و طفلکي شهريار کوچولو را که رنگش مثل برف پريده 
بود تو هوا بغل کردم .
-اين ديگر چه حکايتي است ! حالا ديگر با مارها حرف مي زني ؟ 
شال زردش را که مدام به گردن داشت باز کردم به شقيقه هايش آب زدم و جرعه اي
به اش نوشاندم . اما حالا ديگر اصلا جرات نمي کردم ازش چيزي بپرسم . با وقار به من نگاه 
کرد و دستش را دور گردنم انداخت . حس کردم قلبش مثل قلب پرنده اي مي زند که تير
خورده است و دارد مي ميرد.
گفت : -از اين که کم و کسرِ لوازم ماشينت را پيدا کردي خوش حالم . حالا مي تواني
برگردي خانه ات ... 
-تو از کجا فهميدي ؟ 
درست همان دم لب واکرده بودم بش خبر بدهم که علي رغم همه ي نوميدي ها تو کارم 
موفق شده ام !
به سوآل هاي من هيچ جوابي نداد اما گفت : -آخر من هم امروز بر مي گردم خانه ام ... 
و بعد غم زده درآمد که : -گيرم راه من خيلي دورتر است ... خيلي سخت تر است ...  
حس ميکردم اتفاق فوق العاده اي دارد مي افتد. گرفتمش تو بغلم . عين يک بچه ي
کوچولو. با وجود اين به نظرم مي آمد که او دارد به گردابي فرو مي رود و براي نگه 
داشتنش از من کاري ساخته نيست ... نگاه متينش به دوردست هاي دور راه کشيده بود.
گفت :َبرِّه ات را دارم . جعبه هه را هم واسه بره هه دارم . پوزه بنده را هم دارم .
و با دلِ گرفته لبخندي زد.
مدت درازي صبر کردم . حس کردم کم کمَک تنش دوباره دارد گرم مي شود.
-عزيز کوچولوي من ، وحشت کردي ... 
-امشب وحشت خيلي بيش تري چشم به راهم است . 
دوباره از احساسِ واقعه اي جبران ناپذير يخ زدم . اين فکر که ديگر هيچ وقت غش غش 
خنده ي او را نخواهم شنيد برايم سخت تحمل ناپذير بود. خنده ي او براي من به چشمه اي
در دلِ کوير ميمانست .
-کوچولوَئکِ من ، دلم مي خواهد باز هم غش غشِ خنده ات را بشنوم .
اما به ام گفت : -امشب درست مي شود يک سال و اخترَکَم درست بالاي همان نقطه اي
ميرسد که پارسال به زمين آمدم .
-کوچولوئک ، اين قضيه ي مار و ميعاد و ستاره يک خواب آشفته بيش تر نيست . مگر نه ؟ 
به سوال من جوابي نداد اما گفت : -چيزي که مهم است با چشمِ سَر ديده نمي شود.
-مسلم است .
-در مورد گل هم همين طور است : اگر گلي را دوست داشته باشي که تو يک ستاره ي
ديگر است ، شب تماشاي آسمان چه لطفي پيدا ميکند: همه ي ستاره ها غرق گل 
ميشوند!
-مسلم است ... 
-در مورد آب هم همين طور است . آبي که تو به من دادي به خاطر قرقره و ريسمان درست 
به يک موسيقي ميمانست ... يادت که هست ... چه خوب بود.
-مسلم است ... 
-شب به شب ستاره ها را نگاه مي کني . اخترک من کوچولوتر از آن است که بتوانم جايش 
را نشانت بدهم . اما چه بهتر! آن هم براي تو مي شود يکي از ستاره ها؛ و آن وقت تو
دوست داري همه ي ستاره ها را تماشا کني ... همه شان مي شوند دوست هاي تو... 
راستي ميخواهم هديه اي بت بدهم ... 
و غش غش خنديد.
-آخ ، کوچولوئک ، کوچولوئک ! من عاشقِ شنيدنِ اين خنده ام !
-هديه ي من هم درست همين است ... درست مثل مورد آب .
-چي مي خواهي بگويي ؟ 
-همه ي مردم ستاره دارند اما همه ي ستاره ها يک جور نيست : واسه آن هايي که به سفر
ميروند حکم راهنما را دارند واسه بعضي ديگر فقط يک مشت روشناييِ سوسوزن اند. 
براي بعضي که اهل دانشند هر ستاره يک معما است واسه آن باباي تاجر طلا بود. اما
اين ستاره ها همه شان زبان به کام کشيده و خاموشند. فقط تو يکي ستاره هايي خواهي
داشت که تنابنده اي مِثلش را ندارد.
-چي مي خواهي بگويي ؟ 
-نه اين که من تو يکي از ستاره هام ؟ نه اين که من تو يکي از آن ها مي خندم ؟... خب ، 
پس هر شب که به آسمان نگاه مي کني برايت مثل اين خواهد بود که همه ي ستاره ها
ميخندند. پس تو ستاره هايي خواهي داشت که بلدند بخندند!
و باز خنديد.
-و خاطرت که تسلا پيدا کرد (خب بالاخره آدمي زاد يک جوري تسلا پيدا مي کند ديگر) از
آشنايي با من خوش حال مي شوي . دوست هميشگي من باقي مي ماني و دلت 
ميخواهد با من بخندي و پاره اي وقت هام واسه تفريح پنجره ي اتاقت را وا مي کني ... 
دوستانت از اين که مي بينند تو به آسمان نگاه مي کني و مي خندي حسابي تعجب 
ميکنند آن وقت تو به شان مي گويي : «آره ، ستاره ها هميشه مرا خنده مي اندازند!» و
آن وقت آن ها يقين شان مي شود که تو پاک عقلت را از دست داده اي . جان ! مي بيني چه 
کَلَکي به ات زده ام ... 
و باز زد زير خنده .
-به آن مي ماند که عوضِ ستاره يک مشت زنگوله بت داده باشم که بلدند بخندند... 
دوباره خنديد و بعد حالتي جدي به خودش گرفت :
-نه ، من تنهات نمي گذارم . 
-ظاهر آدمي را پيدا مي کنم که دارد درد مي کشد... يک خرده هم مثل آدمي مي شوم که 
دارد جان ميکند. رو هم رفته اين جوري ها است . نيا که اين را نبيني . چه زحمتي است 
بيخود؟ 
-تنهات نمي گذارم . 
اندوه زده بود.
-اين را بيش تر از بابت ماره مي گويم که ، نکند يک هو تو را هم بگزد. مارها خيلي خبيثند. 
حتا واسه خنده هم ممکن است آدم را نيش بزنند.
-تنهات نمي گذارم .
منتها يک چيز باعث خاطر جمعيش شد:
-گر چه ، بار دوم که بخواهند بگزند ديگر زهر ندارند.
شب متوجه راه افتادنش نشدم . بي سر و صدا گريخت .
وقتي خودم را به اش رساندم با قيافه ي مصمم و قدم هاي محکم پيش مي رفت . همين 
قدر گفت : -ِا! اين جايي ؟ 
و دستم را گرفت .
اما باز بيقرار شد وگفت : -اشتباه کردي آمدي . رنج مي بري . گرچه حقيقت اين نيست ،
اما ظاهرِ يک مرده را پيدا ميکنم .
من ساکت ماندم .
-خودت درک مي کني . راه خيلي دور است . نمي توانم اين جسم را با خودم ببرم . خيلي
سنگين است .
من ساکت ماندم .
-گيرم عينِ پوستِ کهنه اي مي شود که دورش انداخته باشند؛ پوست کهنه که غصه 
ندارد، ها؟ 
من ساکت ماندم .
کمي دل سرد شد اما باز هم سعي کرد:
-خيلي با مزه مي شود، نه ؟ من هم به ستاره ها نگاه مي کنم . هم شان به صورت 
چاه هايي در مي آيند با قرقره هاي زنگ زده . همه ي ستاره ها بم آب مي دهند بخورم ... 
من ساکت ماندم .
-خيلي با مزه مي شود. نه ؟ تو صاحب هزار کرور زنگوله مي شوي من صاحب هزار کرور
فواره ... 
او هم ساکت شد، چرا که داشت گريه مي کرد... 
-خب ، همين جاست . بگذار چند قدم خودم تنهايي بروم .
و گرفت نشست ، چرا که ميترسيد. 
ميداني؟... گلم را مي گويم ... آخر من مسئولشم . تازه چه قدر هم لطيف است و چه قدر 
هم ساده و بيشيله پيله . براي آن که جلو همه ي عالم از خودش دفاع کند همه اش چي
دارد مگر؟ چهارتا خارِپرِپرَک ! 
من هم گرفتم نشستم . ديگر نمي توانستم سر پا بند بشوم .
گفت : -همين ... همه اش همين و بس ... 
باز هم کمي دودلي نشان داد اما بالاخره پا شد و قدمي به جلو رفت . من قادر به حرکت 
نبودم . 
کنار قوزکِ پايش جرقه ي زردي جست و... فقط همين ! يک دم بي حرکت ماند. فريادي نزد. 
مثل درختي که بيفتد آرام آرام به زمين افتاد که به وجود شن از آن هم صدايي بلند نشد. 
شش سال گذشته است و من هنوز بابت اين قضيه جايي لب ترنکرده ام . دوستانم از اين 
که مرا دوباره زنده ميديدند سخت شاد شدند. من غم زده بودم اما به آن ها مي گفتم اثر
خستگي است .
حالا کمي تسلاي خاطر پيدا کرده ام . يعني نه کاملا... اما اين را خوب مي دانم که او به 
اخترکش برگشته . چون آفتاب که زد پيکرش را پيدا نکردم . پيکري هم نبود که چندان وزني
داشته باشد... و شب ها دوست دارم به ستاره ها گوش بدهم . عين هزار زنگوله اند.
اما موضوع خيلي مهمي که هست ، من پاک يادم رفت به پوزه بندي که براي شهريار
کوچولو کشيدم تسمه ي چرمي اضافه کنم و او ممکن نيست بتواند آن را به پوزه ي َبرّه 
ببندد. اين است که از خودم مي پرسم : «يعني تو اخترکش چه اتفاقي افتاده ؟ نکند بره هه 
گل را چريده باشد؟...»
گاه به خودم ميگويم : «حتما نه ، شهريار کوچولو هر شب گلش را زير حباب شيشه اي
ميگذارد و هواي بره اش را هم دارد...» آن وقت است که خيالم راحت مي شود و
ستاره ها همه به شيريني مي خندند.
گاه به خودم ميگويم : «همين کافي است که آدم يک بار حواسش نباشد... آمديم و يک 
شب حباب يادش رفت ياَبرّه شب نصف شبي بي سروصدا از جعبه زد بيرون ...» آن وقت 
است که زنگوله ها همه تبديل به اشک مي شوند!...  
يک راز خيلي خيلي بزرگ اين جا هست : براي شما هم که او را دوست داريد، مثل من 
هيچ چيزِ عالم مهم تر از دانستن اين نيست که تو فلان نقطه اي که نمي دانيم ، فلان بره اي
که نميشماسيم گل سرخي را چريده يا نچريده ...  
خب . آسمان را نگاه کنيد و بپرسيد: «َبرّه گل را چريده يا نچريده ؟» و آن وقت با چشم هاي
خودتان تفاوتش را ببينيد...  
و محال است آدم بزرگ ها روح شان خبردار بشود که اين موضوع چه قدر مهم است ! 
در نظر من اين زيباترين و حزن انگيزترين منظره ي عالم است . اين همان منظره ي دو صفحه 
پيش است گيرم آن را دوباره کشيده ام که به تر نشان تان بدهم : «ظهور شهريار کوچولو بر 
زمين در اين جا بود؛ و بعد در همين جا هم بود که ناپديد شد».
آن قدر به دقت اين منظره را نگاه کنيد که مطمئن بشويد اگر روزي تو آفريقا گذرتان به 
کوير صحرا افتاد حتما آن را خواهيد شناخت . و اگر پاداد و گذارتان به آن جا افتاد به التماس 
ازتان ميخواهم که عجله به خرج ندهيد و درست زير ستاره چند لحظه اي توقف کنيد. آن 
وقت اگر بچه اي به طرف تان آمد، اگر خنديد، اگر موهايش طلايي بود، اگر وقتي ازش 
سوالي کرديد جوابي نداد، لابد حدس ميزنيد که کيست . در آن صورت لطف کنيد و
نگذاريد من اين جور افسرده خاطر بمانم :
بي درنگ برداريد به من بنويسيد که او برگشته . 
